2021-01-12	FdI	BalboniAlberto	Non è solo questo il punto: in materia di maternità surrogata, di adozioni gay e di cosa si deve intendere per famiglia, noi siamo molto lontani dai principi che la Corte europea dei diritti dell'uomo vuole imporre agli Stati membri appartenenti alla Convenzione, in ossequio a un'ideologia che viene certamente dai Paesi del Nord Europa, ma che è estranea ai Paesi latini e di tradizione greco-romana, di religione cristiana e di cultura latina come l'Italia. Per queste ragioni noi non siamo d'accordo a inginocchiarci ulteriormente a questi principi e per tale ragione dichiariamo convintamente il nostro voto contrario.
2021-01-12	PD	BoldriniPaola	Signor Presidente, gentili colleghi, vorrei chiedere la vostra attenzione su un fatto di rilevanza nazionale verificatosi giovedì scorso nella mia città di elezione, Ferrara. Parlo della lettera offensiva giunta al Museo nazionale dell'ebraismo italiano e della Shoah (MEIS). Al di là della fiducia dovuta all'operato delle Forze dell'ordine, che stanno indagando per comprendere se si tratta dell'azione isolata di un singolo oppure se rientra in un quadro più complesso, credo non si possa non esprimere non solo sdegno, ma anche preoccupazione. In un caso come nell'altro si conferma che nel 2021 continua a serpeggiare e germogliare odio, di cui gli ebrei sono da sempre facili bersagli. Il MEIS produce iniziative di grande interesse e lo ha fatto anche nel 2020, un anno difficile, promuovendo rassegne in remoto atte a diffondere la conoscenza della cultura ebraica in Italia. Non ha sospeso la propria attività, tutt'altro. La missiva al MEIS, fosse stata inviata anche da un balordo, ha dunque un preciso significato; la destinazione è non casuale, ma precisa, così come lo sono le offese contenute. Va detto che a Ferrara c'è una storica comunità ebraica, perfettamente inserita, con cui esiste un dialogo profondo, intenso e continuativo a tutti i livelli istituzionali. Ferrara è la città in cui la nostra senatrice Liliana Segre è venuta, l'11 gennaio 2019, incantando una platea di 700 studenti in un teatro gremito, raccontando la sua esperienza di sopravvissuta ad Auschwitz. Ed è la città in cui l'amministrazione, oggi a conduzione leghista, le ha voluto concedere nello stesso anno la cittadinanza onoraria, per il profondo legame, intessuto nel tempo. Ferrara è la città di Bassani, dei Finzi Contini e la città del MEIS. Fatto non trascurabile è che la missiva è stata inviata nell'approssimarsi della Giornata della memoria, il 27 gennaio, ricorrenza dedicata alle vittime dell'Olocausto, nel ricordo dell'apertura, il 27 gennaio 1945, dei cancelli di Auschwitz. Altri fatti si sono però verificati altrove: domenica scorsa è stata interrotta la presentazione, via Zoom, del libro «La generazione del deserto» dell'autrice romana Lia Tagliacozzo, evento promosso dal Centro di studi ebraici di Torino. Sono state introdotte immagini di Hitler, insulti del tipo «Ebrei ai forni», «Vi bruceremo tutti», e mi fermo qui. Si tratta quindi di un attacco scientificamente organizzato, sfruttando i nuovi strumenti digitali. Difficile pensare a una casualità, soprattutto nel momento in cui spinte neonaziste si stanno risvegliando ovunque in Europa. Cito ad esempio la Germania e non solo. All'attacco di Capitol Hill, lo scorso mercoledì notte, c'erano gruppi neonazisti. Stiamo assistendo a una recrudescenza dell'odio, fenomeno tipico nei momenti di disagio e di malessere sociale, quando le ideologie attecchiscono con più facilità, perché affondano e si cementano nell'insoddisfazione e nella frustrazione della gente, cui viene presentato un nemico per favorire la lotta dell'uno contro l'altro. Se gli ebrei da sempre - come dicevo poco fa - sono bersaglio facile, la crisi pandemica che stiamo vivendo è terreno fertile per coltivare e instillare ulteriori paure. Chiedo dunque l'impegno di tutti i presenti a monitorare, presidiare e a prendere le distanze da simili episodi, che non possono essere derubricati come minori, solo perché non hanno effetti devastanti, perché non è così: tra gli effetti c'è il rischio dell'emulazione che generano. Alla fiducia nelle Forze dell'ordine va accompagnata una costante campagna di sensibilizzazione. Concludo il mio intervento ricordando, doverosamente, le parole del presidente del MEIS e del direttore: «L'atto ignobile e vigliacco non fa che aumentare la determinazione e la tenacia con cui il museo conduce e condurrà la missione assegnatagli dal Parlamento italiano di tenere viva la memoria, di lottare contro l'antisemitismo ed educare le nuove generazioni ai principi di eguaglianza e fratellanza che la nostra Costituzione ci chiama a perseguire».
2021-01-13	FI	PaganoNazario	Signor Presidente, rivolgo un saluto cordiale - come è consueto - al ministro Speranza. Come hanno già detto in tanti, lei è sempre garbato nei suoi toni e cerca anche, con uno stile che a noi piace, di affermare le proprie ragioni. Lei oggi ha fatto un intervento pieno di speranza, nel vero senso della parola, perché, in realtà, ha parlato prevalentemente del Piano nazionale vaccinale. Ha anche usato il termine resistere - il verbo resistere all'infinito l'ha utilizzato lei - come a dire che il Governo ha affrontato, per quanto possibile "alla meno peggio", la situazione dell'emergenza sanitaria. Ha parlato più volte della necessità dell'unità nazionale e, quindi, dell'unità del Paese, affermando che solo uniti si può abbattere questo nemico invisibile, che la nottata non è passata, che i contagi sono ancora alle porte e, anzi, addirittura in lieve crescita (anche se i nostri dati sono migliori rispetto ad altri Paesi dell'Unione europea). Sostanzialmente, poi, ella si è soffermato sul Piano nazionale vaccinale, affermando, tra l'altro - anche se poi ha detto che le graduatorie non le interessano - che, con 800.000 vaccini, siamo al primo posto in Europa. Io non so se veramente siamo al primo posto in Europa, ma penso che, purtroppo, andiamo ancora a rilento. Io dispongo di dati, che si riferiscono non solo alla mia Regione di appartenenza, l'Abruzzo, in base ai quali nelle varie ASL e nei vari ospedali dove si effettuano le vaccinazioni anti Covid-19, addirittura si stanno rallentando le somministrazioni perché non ci sono le dosi. Questo non va bene. Bisogna fare di più, per averne di più. Altri Paesi - come ad esempio Israele, che ha 9 milioni di abitanti - sono già quasi in dirittura d'arrivo. Egregio Ministro, sui tempi, mi risulta che la rapidità e la velocità con la quale si affronteranno il Piano nazionale vaccinale avranno una straordinaria importanza nella soluzione del problema. Non basta, cioè, somministrare i vaccini: lo dobbiamo fare in un determinato tempo! Se il Piano nazionale vaccinale viene attuato con estrema rapidità, in quel caso, sì, l'efficacia del Piano avrà successo. Mi risulta - per esempio - che in Inghilterra, anche perché vogliono raggiungere l'immunità di gregge nel più breve tempo possibile, per via del rilevante numero di contagiati, stanno pensando di non mettere da parte la seconda dose di vaccino, e cercano di immunizzare, somministrando il vaccino, il numero più alto possibile di cittadini. Incominciate a prendere in considerazione questa ipotesi. Le dico francamente che quello che per noi di Forza Italia appare giusto affermare oggi è che non è andato tutto bene.
2021-01-13	M5S	CastelloneMariaDomenica	Questo è un risultato straordinario, signor Ministro, così come straordinario è essere il primo Paese in Europa per numero di vaccinazioni somministrate. Abbiamo superato le 800.000 dosi di vaccino somministrato. In questa prima fase, come lei ha ricordato, stiamo vaccinando gli operatori sanitari, gli operatori e gli ospiti delle residenze sanitarie assistenziali (RSA), tutti gli ultraottantenni; poi partirà la seconda fase, in cui verranno vaccinati tutti gli operatori dei servizi essenziali, tutti i soggetti fragili; infine partirà la terza fase, quella della vaccinazione di massa, per la quale sono già previsti dei mezzi e degli strumenti straordinari.
2021-01-13	M5S	LicheriEttoreAntonio	Senatore Pagano, non è andato tutto bene; ha ragione, ma guardiamo all'estero per apprezzare il sacrificio italiano. L'Italia non è la Germania o la Francia, ma in proporzione alle capacità finanziarie della Francia e della Germania questo Governo ha messo in campo più soldi. Se l'Italia è ai vertici dell' Europa per numero di vaccini somministrati, non è merito dello Spirito Santo; è perché dietro ci sono state settimane di sacrificio e di lavoro.
2021-01-13	M5S	LicheriEttoreAntonio	Signor Presidente, gentili senatrici, signori senatori, signor Ministro, è chiaro a tutti che in un mondo in macerie per una pandemia e una recessione che sembrano non aver fine, non c'è Governo in Europa in questo momento che non porti sulle spalle i crismi della impopolarità. Ministro Speranza, in questo momento non c'è alcuno che, al di là di quelli che possono essere gli interventi, voglia prendere il suo posto, in quanto ogni Governo deve assumere in questo momento delle decisioni terribili perché i tempi sono terribili. Gli amici inglesi, che hanno deciso di fare da sé, sono in recessione per la prima volta da undici anni: il PIL è crollato del 20,4 per cento nel trimestre aprile-giugno rispetto - giusto per avere un termine di paragone - all'Eurozona, dove il dato era pari al 12,1 per cento. L'ufficio nazionale di statistica inglese ha dichiarato che la pandemia ha cancellato diciassette anni di crescita economica in soli sei mesi. E non stanno meglio nemmeno i nostri amici francesi, che hanno dovuto registrare nell'ultimo periodo un crollo storico del PIL, il più grave dal Dopoguerra. Pensate che la contrazione che è stata registrata a Parigi ha raggiunto il valore record del 13,8 per cento, superiore a quella italiana. Per non dire poi della Germania, la tanto citata e decantata Germania, con Angela Merkel che è stata costretta qualche settimana fa a fare un discorso drammatico alla Nazione, con il peggior calo dell'indicatore del PIL dal 1970 e con un lockdown che nelle prossime ore forse diventerà ancora più severo e ancora più brutale per i cittadini tedeschi. Perché noi del MoVimento 5 Stelle citiamo questi dati? Certamente non per dire che, se c'è una poltrona comoda in questo momento, questa è la poltrona dell'opposizione, perché tu stai lì, conti le pulci alle decisioni del Governo, magari cavalchi un po' anche l'onda delle tensioni sociali - vero senatore Ripamonti? - e continui a trattare i cittadini come fossero produttori di consenso elettorale.
2021-01-13	M5S	LicheriEttoreAntonio	Stiamo parlando di risorse complessive per 33 miliardi, che è una cifra eccezionale per la sanità italiana. È eccezionale proprio perché nel decennio trascorso e precedente al 2018 la sanità ha avuto tagli per 37 miliardi, che si sono tradotti in ospedali chiusi e posti letto cancellati. I 33 miliardi complessivi dedicati alla sanità sono soldi e investimenti che rendono sterile, superfluo e provocatoriamente inutile qualsiasi tipo di richiamo a quei soldi che giacciono nelle casseforti di quell'organismo tecnico intergovernativo che non ha niente a che vedere con l'Europa e che si chiama MES.
2021-01-13	PD	BoldriniPaola	Signor Ministro, la ringraziamo ancora una volta della sua presenza qui in Parlamento, e non solo perché viene a relazionare sulla situazione relativa all'emergenza Covid, e quindi anche sui DPCM, ma anche perché dimostra ancora una volta il ruolo importante di quest'Assemblea nella sua interlocuzione diretta con il Governo. Anch'io auspico - come il collega Errani diceva prima - che tale interlocuzione sia finalizzata anche alla raccolta di suggerimenti da parte nostra; suggerimenti che ci pervengono ovviamente dal territorio, da tutti i cittadini che continuamente ascoltiamo in merito a tutto quello che sta succedendo. È passato un anno ormai da quando, per la prima volta, le autorità di Wuhan ci hanno detto - forse anche un po' tardivamente - che c'era un allarme di contagio rispetto a quello che, purtroppo, è diventato una pandemia globale che ci sta attanagliando ormai da troppo tempo. Abbiamo trascorso un anno pieno di sofferenze, paure, disagi sociali, economici e psicologici, ma la strada del ritorno alla normalità è ancora lunga: lo dicono gli scienziati, lo ribadiscono gli esperti. Tuttavia, forse possiamo iniziare a intravedere una luce, perché abbiamo una speranza grazie agli sforzi portati avanti dalla ricerca scientifica, che finalmente ha illuminato la strada. Ma non abbiamo ancora vinto: il percorso non sarà breve. Devo ringraziare davvero, ancora una volta, in quest'Aula, tutti gli operatori sanitari che stanno salvaguardando le persone, che, purtroppo, sono colpite dalla pandemia. Il virus non ci sta lasciando neanche un momento e sta circolando ancora di più. Quindi, grazie davvero a tutti gli operatori. L'inizio della campagna di vaccinazione è stato un momento che tutti noi abbiamo sperato; abbiamo seguito i servizi relativi all'arrivo delle prime dosi e, quindi, nutriamo speranza e ottimismo, ma manteniamo alta la guardia. Non possiamo dire che ce l'abbiamo fatta, che è tutto finito. No, è ancora lungo il percorso. C'è però una cosa importante: dobbiamo essere veloci nel vaccinare più persone possibili; dobbiamo rafforzare la squadra; chi, in base alle competenze professionali, può aiutare, deve essere reclutato. Signor Ministro, abbiamo sentito anche del suo nuovo accordo con i medici di medicina generale: benissimo, perché sono i nostri primi interlocutori, per cui, se anche loro hanno la possibilità di essere vaccinati e di vaccinare, aggiungiamo ulteriori forze. E penso anche alla sanità militare come alla Croce Rossa: ben vengano tutti coloro i quali siano in grado di poter aiutare, perché il fattore tempo è determinante. E perché lo è? Abbiamo sentito parlare delle mutazioni del virus che stanno arrivando, e per fortuna oggi Pfizer ha detto che il vaccino copre anche le varianti inglese e la sudafricana. Tuttavia, prima si opera, meglio è proprio per questo motivo. Il fattore tempo è importante: di fronte alla grande crisi economica che stiamo vivendo, la sanità deve mettere al centro la salute delle persone. I problemi sanitario ed economico sono correlati. Dobbiamo attenzionare entrambi. Sono partiti in questo periodo i bandi delle Regioni - la mia Regione li ha fatti partire l'altro giorno - per ristorare immediatamente tutte quelle attività che, purtroppo, sono state chiuse e, attraverso la loro chiusura, ci hanno aiutato a evitare la diffusione del virus. Ebbene, non devono pagare per tutti noi. C'è un altro tema delle ultime ore e minuti, signor Ministro, che credo non sia un bel segnale, perché il mondo ci guarda e la minaccia di una crisi di Governo nel bel mezzo di una pandemia non è assolutamente necessaria. Spero allora che, al contrario, tutti abbiano la coscienza di considerare gli interessi dell'intera collettività. Il futuro è nel sentirsi fratelli e non nel voler dominare, ha detto Papa Francesco, e viene subito in mente l'immagine del Santo Padre in una piazza San Pietro vuota; immagine che si affianca a quella del nostro Presidente della Repubblica, quando ha detto che dobbiamo essere costruttori e rappresentare il Paese: per fortuna - devo dire - ci sono loro, i grandi saggi. Prima il collega Zaffini ha affermato che in Europa abbiamo sbagliato tutto. Io dico che non è assolutamente così, come hanno riconosciuto anche scienziati che abbiamo audito in Commissione. Alla domanda specifica su che cosa abbiamo fatto di sbagliato, hanno risposto: quello che potevano fare le persone che non sapevano qual era la strada da percorrere. Quindi è stato fatto molto bene; ovviamente bisogna apportare delle correzioni, ma non sapevamo che cosa ci aspettasse. Devo dire quindi che, sia con riguardo alla campagna vaccinale che stiamo affrontando, sia anche rispetto a quanto è stato fatto prima nell'emergenza, tutti noi ci abbiamo provato. Gli altri Paesi europei non stanno meglio di noi. Come sappiamo, siamo oggi tra le prime regioni in Europa per le vaccinazioni, per cui riusciamo ad affrontare anche questa emergenza. Come ho anche ribadito poco fa, siamo tutti consapevoli che, rispetto alle esigenze dell'economia e del commercio, la salute della gente viene al primo posto e, solo limitando le cause dell'epidemia, saremo in grado di favorire anche la ripresa economica, e ne abbiamo veramente tanto bisogno. In tutto questo la somministrazione più veloce possibile del vaccino può consentire di tornare alla normalità in tempi brevi, per cui è giusto immunizzare tutti gli operatori sanitari - com'è stato detto, sono coloro che fronteggiano il virus in prima fila - nonché le categorie più deboli, arrivando - come dice benissimo anche il Piano nazionale vaccinale - a vaccinare anche altre categorie, prevedendo di anticipare la vaccinazione per gli insegnanti per favorire la riapertura delle scuole, di cui ha parlato benissimo la senatrice Iori prima, così come hanno fatto tanti altri colleghi. La riapertura delle scuole passa anche attraverso la vaccinazione degli insegnanti e - dico io - anche dei giovani, quando sarà ora. Se è vero, infatti, che dobbiamo fare uscire dagli ospedali le persone e alleggerire le nostre strutture sanitarie, riteniamo che la scuola sia però un altro fattore fondamentale e importante. Ne va davvero della salute dei nostri giovani, anche con riguardo al disagio mentale che stanno vivendo in questo momento. Si tratta quindi di trovare una strategia di tipo adattivo per quanto riguarda il piano pandemico e le vaccinazioni. Lo stesso professor Brusaferro ha detto che bisognerà valutare le situazioni e vaccinare in caso di focolai. Penso anche ad altri settori, a cominciare dal trasporto, che non bisogna solo riorganizzare; occorre pensare anche agli operatori dei trasporti, nonché allo stesso personale delle carceri, che ci sta aiutando in questo periodo. Si tratta dunque - lo ripeto - di adattare in maniera flessibile quello che è un piano che ormai tutti conosciamo e che è molto importante seguire. Signor Ministro, aggiungo che i cittadini sono ormai molto, troppo provati e penso davvero anche alla loro salute mentale, a cui ho appena accennato parlando dei giovani. Serve farsi carico anche di questo aspetto, che non è di poca importanza, perché la salute psicologica delle persone individualmente considerate è la salute psicologica di tutta la società, essenziale per la tenuta della stessa. Come io sento e come tutti credo vediamo, fra le persone comincia a esserci qualche risentimento per quello che sta succedendo. È fondamentale che sia prestata dunque attenzione anche alla salute psicologica, un aspetto importante che le chiedo quindi di tenere in considerazione. Penso che le prospettive di un altro vaccino in arrivo, in aggiunta ai due che abbiamo già avuto, siano segnali super-incoraggianti. Abbiamo visto che in questo l'Europa è stata brava e unita: si è agito tutti insieme per l'acquisizione dei vaccini e sono convinta che anche da questi segnali dobbiamo imparare. Bisogna essere pazienti e avere fiducia, tanta fiducia, anche e soprattutto nella scienza e investire soprattutto nella ricerca: è un altro messaggio che ci sta dando questa pandemia. Guardiamo che cosa siamo riusciti ad avere in poco tempo, grazie alla tecnologia innovativa dei vaccini che sono stati studiati. Signor Ministro, noi le diamo ancora una volta fiducia votando a favore della proposta di risoluzione che abbiamo presentato. Credo però che il buon senso e la responsabilità dei cittadini, che ringrazio ulteriormente, debbano continuare a giocare un ruolo fondamentale in questa importante partita che è tutta della salute.
2021-01-13	PD	IoriVanna	Ciononostante, questi sono giorni particolarmente difficili. Purtroppo, la pandemia - qui, come nel resto dell'Europa - è nuovamente in fase espansiva. Riteniamo dunque ampiamente condivisibile l'approccio serio e prudente con cui si intende affrontare questa fase applicando il massimo livello di precauzione, per evitare, in primo luogo, l'aggravarsi della pressione sulle strutture sanitarie. Per riuscirci, dobbiamo interrompere la trasmissione del virus, che può essere grave e pericoloso, soprattutto se contratto in forma aggressiva.
2021-01-19	FI	BerniniAnnaMaria	, esattamente come si fa nei paesi d'Europa dove la crisi si sta affrontando in maniera diversa e molto più vigorosa.
2021-01-19	FI	BerniniAnnaMaria	Perché questa ingiustizia? Vi abbiamo detto quello che dev'essere fatto. Non siamo mai stati un'opposizione di critica inutile, ma propositiva, e vi abbiamo detto che l'unica cosa da fare è quello che sta facendo tutta Europa: risarcimenti subito, non ristori, né pagamento delle spese vive. Stiamo parlando di persone, imprese e soggetti che non lavorano perché non possono, non perché non vogliono, e non sono in grado di sopravvivere a una crisi che non è colpa loro, se non sono sufficientemente risarciti. Deve trattarsi di risarcimenti congrui, benedetti e subito
2021-01-19	FI	DalMasFranco	Abbiamo davanti a noi la prospettiva dell'arrivo di oltre 200 miliardi dal recovery plan e, rispetto a questo, la cosa più evidente è che non ci sono riforme strutturali. Il rischio è che questi denari possano diventare una trappola mortale per l'Italia, e non lo dico perché non li vogliamo. Se lei oggi può vantare il risultato di aver portato a casa questi soldi, infatti, lo deve alla presenza all'interno di questo Parlamento, di una forza come Forza Italia che appartiene al Partito Popolare Europeo e che ha in Silvio Berlusconi e in Antonio Tajani un pezzo di storia dell'Europa che ha condiviso e costruito silenziosamente anche nei nostri passaggi parlamentari.
2021-01-19	FI	GasparriMaurizio	Signor Presidente, il Conte I era per il sovranismo e ci spiegò che la Costituzione dice che la sovranità appartiene al popolo (lo sapevamo). Il Conte II ha decretato morte al sovranismo. Il Conte I diceva "viva Trump" e qualcuno l'accusava addirittura di loschi traffici con lui. Il Conte II dice "viva Biden". Dica anzi a Biden di lasciare un po' di vaccini della Pfizer per l'Europa, visto che pare vadano più alla sua corte che qui.
2021-01-19	FI	RonzulliLicia	Dopo mesi tragici, all'improvviso si era intravista una luce; a metà del 2020 l'Europa si accorge finalmente di essere un popolo e mette a disposizione il piano Marshall del XXI secolo. E invece cosa fa il Governo? Niente, assolutamente niente.
2021-01-19	FI	SacconeAntonio	Signor Presidente, abbiamo colto in modo positivo alcuni aspetti della sua relazione, tra cui il tema dell'Europa. Finalmente questo Governo ha messo nell'alveo naturale la nostra collocazione filoatlantista senza se e senza ma, e soprattutto filoeuropeista. Come ci ha insegnato De Gasperi, solo con più Europa, con un'Europa più solidale si può uscire da queste crisi.
2021-01-19	FdI	GarneroSantancheDaniela	..dell'emergenza sanitaria. Bel risultato la vostra ricetta: chiudere il Paese non è servito a molto. Siamo ultimi nella pandemia economica, con un PIL meno 10 per cento, e nella pandemia sanitaria col tasso di mortalità più alto d'Europa. Concludo, Presidente.
2021-01-19	FdI	RautiIsabella	Non avete fatto ancora i decreti attuativi della legge di bilancio; avete sperperato quasi 150 miliardi in dieci mesi per bonus e mancette senza risultati apprezzabili e intanto le imprese muoiono, le partite IVA chiudono e voi vantate successi. Signor Presidente, non parlerei neanche di successi in campo europeo, perché per la sua bozza di recovery plan, tardiva e senza idee, le hanno tirato le orecchie persino il commissario Gentiloni e lo stesso senatore Monti, che pure voterà la fiducia. Bruxelles ha bocciato la sua bozza e l'autorevole testata tedesca "Frankfurter Allgemeine Zeitung" ha scritto testualmente che Conte spende in base a calcoli politici e clientelari. Non convincono i microprogrammi generici, che usano le risorse senza fare investimenti, e anche il recovery fund non è una bacchetta magica, perché comunque c'è un prestito da rendicontare e da restituire entro il 2056, che, se speso male, significa un MES lungo trentacinque anni. A proposito di Europa, le comunico che esiste anche un vasto centrodestra europeo e che è europeista chi difende i diritti dei popoli e l'interesse nazionale, non chi difende gli interessi di Bruxelles.
2021-01-19	LN	BagnaiAlberto	Ci vuole poco a smentire questa narrazione truffaldina, no? Del resto, il meccanismo è sempre quello: se siete così bravi, perché vi terrorizza il voto? E se prima tutto andava bene, perché ora si afferma l'esigenza di cambiare le regole? Ex multis, il 21 novembre scorso il presidente Ursula von der Leyen ci faceva sapere su Twitter che nessuna regola dovrebbe ostacolare il tentativo dei governi di pompare euro nell'economia; nessuna regola dovrebbe farlo. Quindi, ancora oggi, riconosceva l'esistenza di un problema con la governance del migliore dei mondi possibili, il mondo europeista. Non andava tutto bene e sarebbe stato sorprendente, considerando in che mani siamo: nelle mani della stessa von der Leyen, che da ministro del lavoro della Repubblica federale tedesca, il 23 agosto 2011, si univa alla richiesta finlandese di ipotecare il Partenone, una richiesta che alla Finlandia non ha portato benissimo. Siamo nelle mani di chi ha ritardato una risposta unitaria forte dell'Europa aspettando che la pandemia gli arrivasse in casa: questo è un dato oggettivo e se ne è scusata la stessa von der Leyen. Quindi le cose non andavano bene e lo dicono i numeri: nel mondo europeista le cose non andavano bene. Torno a mettere i numeri a verbale: secondo le ultime stime della Banca d'Italia nel 2020 il PIL è diminuito del 9 per cento, raggiungendo il livello del 1998, ma in questo balzo all'indietro di ventidue anni voglio attirare la vostra attenzione su un punto. Il Covid ovviamente ha dato un contributo importante, ma non poi così determinante, perché nel 2019, anno pre-Covid, il PIL era al livello di quindici anni prima, al livello del 2004. Quindi, già da prima della crisi l'arretramento del Paese era di quindici anni e già prima della crisi ci sarebbero voluti venti anni per tornare al livello del PIL del 2007, nel meraviglioso mondo europeista delle regole. Questo era il mondo del 2019. Vi do un'altra evidenza palpabile di che cosa sia l'europeismo di cui qui si parla e di che cosa siano le regole e le riforme. Tra il 1960 e il 2011 gli investimenti pubblici in questo Paese sono cresciuti dell'1,7 per cento medio all'anno. Mantenendo questa crescita, tra il 2012 e il 2019 avrebbero dovuto raggiungere circa 44 miliardi di euro malcontati; invece nel 2019 gli investimenti sono stati di 28 miliardi di euro. Per trovare un valore così basso bisogna risalire fino al 1978. Sì, avete sentito bene: bisogna risalire all'anno del sequestro di Aldo Moro per avere un livello così basso di investimenti pubblici in Italia, ma da quei tempi il PIL è raddoppiato. Come possiamo pensare di sovvenire al bisogno di infrastrutture di un'economia che ha raddoppiato di volume con una fornitura di infrastrutture che poteva essere forse adeguata a quarantatré anni fa? Vogliamo dunque riflettere insieme su queste cifre che non riguardano solo gli elettori della Lega, ma tutti gli elettori? Questo risultato assurdo, questi tagli sconsiderati, non sono figli di NN, ma sono figli di MM, e per questo ci è particolarmente odioso assistere alle spericolate e sterili acrobazie dialettiche, di chi continua a raccontarci che il bene del tutto si può conseguire facendo il male delle parti e così pensa di esprimere un pensiero liberale, con la tracotanza di chi si sente depositario della verità - e dice anche di esserlo, fra l'altro - essendo in realtà intestatario solo di un fallimento epocale, da cui tutti oggi si distanziano. Qualsiasi progetto di ripresa economica del Paese è destinato a fallire, senza l'abbandono o almeno un profondo ripensamento delle regole che arrestarono la ripresa nel 2012. So che c'è consapevolezza di questo in una parte della maggioranza (direi in una parte molto ampia) e ha fatto bene il collega senatore Pittella a chiedere, il 16 settembre scorso, al presidente von der Leyen, che il Patto di stabilità venisse non solo sospeso, ma anche riscritto. La domanda che però mi pongo e che tutti ci dobbiamo porre è cosa ne sia stato di questa richiesta. A quanto ci consta non ne è stato nulla, perché la cosiddetta Europa non è cambiata e la retorica delle riforme, che il Premier ha riaffermato, è qui per smentire la retorica del cambiamento. Le riforme, come ci è stato autorevolmente ricordato dal solito collega, sono sempre quelle dell'agosto 2011 e sono sempre quelle della lettera di Draghi: tagli e tasse. È l'eutanasia non del rentier, di cui parlava John Maynard Keynes, ma della classe media imprenditoriale, di cui un importante uomo politico italiano ha parlato qualche giorno fa, con grande disinvoltura. Quindi, cari colleghi della maggioranza, la verità è che in Europa nessuno vi ascolta e questo punto è importante per il Paese. Colleghi, ai vostri elettori potete anche vendere come autorevolezza in Europa quella che, in effetti, è solo cedevolezza, ma qui siamo abbastanza attrezzati culturalmente da capire che, se autorevolezza ci fosse, la domanda del collega Pittella avrebbe già avuto una risposta, perché da europeo - non da europeista - vi posso dire che, negli altri Paesi europei, il dibattito sulle regole esiste, è molto avanti ed è quello il treno che stiamo perdendo. Invece, la cedevolezza vi rende fragili in Europa, come le menzogne vi rendono fragili in patria, ma la radice del male è sempre la stessa, ovvero il disallineamento del Parlamento dal Paese e il disallineamento dei rappresentanti dai rappresentati. Questo dato politico è gravissimo, ma ovviamente non turba chi aveva come programma l'abolizione della democrazia rappresentativa, vendendo la facile illusione che, dal proprio divano di casa, si potesse comandare il mondo con un click, e non turba, ovviamente, neanche chi ha la certezza di poter governare a prescindere dal consenso, grazie alle sponde che, per ora, trova negli apparati italiani e soprattutto europei. Quindi, va tutto bene? Evidentemente no e lo confessate voi stessi. Ho sentito dire che il Paese merita un Governo coeso, ma come può essere coeso un Governo sostenuto da un'accozzaglia di pulsioni irrazionali e minoritarie? Parlate di visione, ma quello che vi unisce è l'istinto di sopravvivenza.
2021-01-19	LN	BagnaiAlberto	La menzogna sottostante alla narrazione del Governo è l'idea che prima della crisi pandemica tutto andasse bene nel migliore dei mondi possibili, la cosiddetta Europa, e che a questa crisi la cosiddetta Europa abbia risposto nel modo migliore, dando prova di solidarietà e riconfermandosi come il migliore dei mondi possibili. Quindi dobbiamo essere europeisti; cioè, non buoni, ma buonisti; non arrivati, arrivisti; non giusti, giustizialisti; non europei, europeisti: tutto è ideologia qua dentro.
2021-01-19	LN	CentinaioGianMarco	È un Premier per tutte le stagioni, signor Conte: liberale, ma socialista; quota 100 prima sì, ma poi no; sulla TAV sì, no, forse. Non si è capito niente. Sulle concessioni balneari prima mi si diceva di andare avanti e poi andiamo da Gentiloni per dirgli di mandarci una lettera dall'Europa così almeno facciamo un passo indietro. Prima è fan di Trump e poi di Biden e così via e potremmo andare avanti per ore. Presidente, detiene il record che verrà ricordato nel guinness dei primati. Mi riferisco al record del trasformismo. Nemmeno Crispi e Depretis sono riusciti a fare tanto.
2021-01-19	LN	PepePasquale	Sul Mezzogiorno, non ho il piacere di vedere tra i banchi del Governo il Ministro per il Sud e la coesione territoriale; badate bene che non basta avere l'etichetta «io sono del Sud» per fare politiche a favore del Mezzogiorno. Chi aveva queste etichette in passato ha fatto soltanto danni e voi continuate sulla stessa identica strada. Nel 2019 il presidente Conte diceva di volere un Mezzogiorno rigoglioso. Il Ministro per il Sud parlava di un Mezzogiorno che è il cuore della soluzione della questione Italia e della questione Europa. Ebbene, voi oggi al Sud siete "non pervenuti": soltanto belle parole, soltanto promesse di mancette, ma il Sud e tutta l'Italia hanno bisogno di investimenti per lo sviluppo. Il Sud ha bisogno che si liberino le iniziative private, ha bisogno di riprendere a correre e tutto questo non può accadere con un Governo che si sostiene con i responsabili, con i costruttori e con i volenterosi. Siamo onesti anche su questo, chiamiamoli con il nome giusto: sono i voltagabbana.
2021-01-19	LN	RomeoMassimiliano	Allora, Presidente, non è neanche più credibile il vostro appello alla vocazione europeista, e glielo dico con tutto l'affetto possibile. Le stesse cancellerie europee non ne possono più di lei: sono indispettite per i bonus e le mancette che continua a spendere; la spesa improduttiva è esattamente l'opposto di quello che l'Europa ci chiede.
2021-01-19	LN	RomeoMassimiliano	Ci dice dove sono la riforma della pubblica amministrazione e la riforma fiscale? Lei, nel suo discorso, ci ha detto che c'è stata la pandemia e quindi avete dovuto avere altre priorità. Presidente - ma mi rivolgo a tutti i colleghi - le riforme sono fondamentali per uscire dalla pandemia. Quando voi parlate del recovery fund (20 miliardi da una parte, 30 da un'altra, 40 da un'altra e 50 da un'altra ancora) va bene, ma sappiate che, se non fate le riforme - chiedetelo al senatore Monti, che si intende di questioni europee - e cito la riforma della giustizia, la riforma della pubblica amministrazione e la riforma del lavoro, l'Europa non vi dà i soldi e non ce li dà.
2021-01-19	LN	RomeoMassimiliano	Diciamoci poi che anche sugli incontri bilaterali lei è penultimo nella classifica. È uscita di recente la testimonianza che l'Italia in Europa è assolutamente isolata. Cambiate registro, tale questione non c'è più. Le stesse cancellerie non vi vogliono più, sono stanche.
2021-01-19	M5S	CrucioliMattia	Con questo voto favorevole, signor Presidente, intendiamo spronarla a tener conto che l'interesse del Paese è riposto, oltre che nella reputazione che lei è riuscito a conquistare presso i nostri partner europei, soprattutto nella determinazione con cui saprà indicare in Europa la direzione giusta da percorrere, sapendo anche dire dei no, ove occorresse. Il superamento del Patto di stabilità europeo, la prosecuzione in forma strutturale dei programmi di acquisto dei titoli di Stato da parte della BCE e la rinuncia alle forme di prestito con condizioni eccessivamente penalizzanti sono alcuni dei temi che il suo Governo dovrà porre come obiettivi di tutte le forze che la sosterranno. Viva l'Italia e viva l'Europa, se in Europa gli interessi dei cittadini verranno prima di quelli della finanza.
2021-01-19	M5S	FerraraGianluca	Inoltre, signor presidente Conte, credo che lei abbia un altro problema: sta vincendo troppe partite, anche in campi tradizionalmente ostili, come quello di Bruxelles. Lei ha fatto vincere l'Italia, quando tutti i suoi predecessori avevano perso pesantemente. L'Italia, grazie al suo lavoro, è tornata centrale sullo scenario politico, facendosi portatrice di un cambiamento storico dell'Europa, che il MoVimento 5 Stelle chiedeva da anni: non più la fredda unione finanziaria, basata sul fallimentare dogma dell' austerity, bensì una comunità di popoli, solidale e proiettata verso il futuro. Il recovery fund, il grande piano Marshall europeo del terzo millennio, esiste grazie a lei, signor presidente Conte
2021-01-19	M5S	FerraraGianluca	Questa azione politica sconsiderata e questa crisi incomprensibile compromettono l'immagine dell'Italia all'estero, in un momento critico e di massima esposizione internazionale per il nostro Paese. Abbiamo la presidenza del G20 e la copresidenza della COP26 sui cambiamenti climatici, ospitiamo il Summit globale sulla salute e, soprattutto, siamo i primi beneficiari del più grande piano economico di rilancio mai messo in campo dall'Europa. Dopo tempo abbiamo costruito l'immagine di un Paese diverso, credibile e forte, mentre ora tutti i nostri partner europei e di tutto il mondo restano allibiti dinanzi a cotanta schizofrenia politica, che mai si era vista nella storia repubblicana.
2021-01-19	M5S	FloridiaBarbara	Da che parte vogliamo stare, colleghi? Dalla nostra piccola, partitica, limitata parte o da quella degli italiani, cioè di tutti noi? Oggi è tempo di essere non egoici, ma eroici. Oggi si sceglie cosa essere o diventare. Confido in noi e in voi, che avete più esperienza di me. Infatti, signor Presidente, sono certa, che oggi troverà dalla sua parte molti colleghi, perché nelle Commissioni ne ho sentito il peso, il valore e la forza e so che molti sceglieranno in coscienza e avranno la capacità di scegliere ciò che è giusto. Non posso parlare per loro, però, bensì per il MoVimento 5 Stelle, che, dinnanzi al patto di legislatura, alla visione di questo Governo, ai provvedimenti portati avanti e ai quelli in fieri, a un Paese lanciato su investimenti green, a nuove strutture digitali, a sempre più risorse per la scuola e a una medicina territoriale, nonché, signor Presidente del Consiglio, per un Paese sempre più europeista, con questa nuova Europa anche da noi rifondata grazie a lei, sarà sempre al suo fianco, perché lei è leale e serio.
2021-01-19	M5S	LicheriEttoreAntonio	La pandemia ha scavato solchi profondi nelle nostre vite e chi afferma che molte cose non funzionano dice la verità. È vero: molte cose non funzionano. Noi stessi, la scorsa settimana, vi abbiamo portato non quei dati taroccati, ma i dati drammatici dell'economia della Francia, del Regno Unito e della Germania non tanto per dirvi che, se Atene piange, Sparta non ride. Ma lo abbiamo fatto per dirvi semplicemente che la pandemia, quella cosa che non entra nella testa di qualcuno, in sei mesi ha spazzato via in Europa 10 milioni di posti di lavoro e non c'è differenza tra italiani, francesi, tedeschi e portoghesi: sto parlando di 10 milioni di posto di lavoro.
2021-01-19	M5S	LomutiArnaldo	, perché dubito seriamente che qualcun altro al suo posto sarebbe riuscito a ottenere dall'Europa 209 miliardi da investire nel proprio Paese. La prima sfida che non possiamo perdere è proprio quella del recovery plan : 222 miliardi di euro spalmati su tre assi (digitalizzazione e innovazione, transizione ecologica e inclusione sociale). E tutto vede il cittadino al centro della politica. Non abbiamo smesso di lavorare: a breve ci saranno lo scostamento di bilancio e un nuovo decreto ristori. E allora perché questa crisi? A mio avviso, la causa sta nella troppa personalizzazione della politica, cioè quando all'interesse delle persone, delle famiglie, delle imprese e dei lavoratori viene anteposto quello del partito o della propria persona. È quanto già successo nel 2019, quando la storia di chi avviò quella crisi prevalse sugli spiriti nobili della politica; una storia che, al di là dei giornalini e delle televisioni genuflesse, racconta la sua inaffidabilità e la sua poca, pochissima credibilità. E questo fa male, colleghi, alla politica e, di conseguenza, al Paese. Apprezzo la trasparenza del suo appello, portato in quest'Aula con il suo programma. Mi meravigliano le critiche da parte di chi la accusa di mercanteggiare parlamentari; quelle critiche vengono da chi ci ha governato con Razzi e Scilipoti, da chi in questa legislatura ha davvero sfilato senatori alle altre compagini politiche. E ai colleghi di Fratelli d'Italia rivolgo un invito: non venite qui a rifarvi una purezza politica che non avete.
2021-01-19	M5S	MaiorinoAlessandra	E non pensino i moderati liberali che si definiscono europeisti di poter ottenere ascolto in Europa presentandosi con i sovranisti, con coloro che - loro sì - giravano con la mascherina di Trump in faccia, salvo poi strapparsela velocemente dal volto quando le immagini di Capitol Hill hanno cominciato a fare il giro del mondo. Troppo tardi: la macchia di quella mascherina sul volto resterà ancora per molto, moltissimo tempo. Basta con la politica muscolare che, tra l'altro, vede poi le donne finire inevitabilmente ai margini di questo scontro.
2021-01-19	M5S	MaiorinoAlessandra	Parlare di crisi di Governo mentre l'Italia piange più di 80.000 morti e con in corso la più grande campagna vaccinale di sempre, che peraltro ci vede ai vertici in Europa per dosi somministrate; essere qui oggi mentre abbiamo ottenuto, grazie a lei e a questo Governo, il più grande credito economico e politico da parte dell'Europa, che ci ha concesso la somma più ingente tra i componenti dell'Unione; sebbene per la prima volta stiamo scardinando i principi dell' austerity, dopo anni trascorsi a parlarne: con tutto quello che questo Parlamento ha da fare, tra scostamento di bilancio, decreto ristori e progetti per il recovery fund per rilanciare il paese, invece noi oggi siamo qui a parlare di cosa? Gli italiani sono stanchi di sentire i politici che parlano di politici. C'è un Paese che aspetta risposte e le aspetta ora. Ora, presidente Conte, ora è il momento di voltare pagina, come ha detto lei. Basta: rompiamo l'incantesimo che tiene un Paese a dibattersi in un eterno presente da decenni, condannato a non cambiare mai, a commettere sempre gli stessi errori. Una recita che, stancamente, si ripete, in uno spettacolo sempre uguale, di una politica autoreferenziale, che mette se stessa e i propri calcoli prima di ogni altra cosa, prima del bene comune, prima degli interessi del Paese.
2021-01-19	M5S	MaiorinoAlessandra	Presidente Conte, ieri qualcuno ha detto che l'Italia ha bisogno di chi indichi la rotta nel mare in tempesta, ma che quel qualcuno non può essere lei. E invece è vero proprio il contrario: può essere solo lei, perché può farlo solo chi è riuscito, con impegno e serietà, a riconquistare per l'Italia la credibilità internazionale necessaria per negoziare sui tavoli europei e continuare il cambiamento intrapreso nelle politiche europee che non stentiamo a definire epocale. L'Europa ci aveva dato fiducia - le aveva dato fiducia - e oggi ci guarda attonita.
2021-01-19	M5S	SantangeloVincenzo	Sono sincero nel dire a voi, cittadini che ci ascoltate, ma anche a voi colleghi, che l'ultima cosa che mi sarei aspettato e augurato di fare oggi è parlare di una crisi di Governo, di un meccanismo che difficilmente riusciamo a spiegare all'interno di quest'Aula e di questi palazzi, ma anche ai cittadini che stanno fuori di qui. È chiaro che un Governo formato da una maggioranza eterogenea va avanti anche con una serie di difficoltà, ma ritengo che il lavoro fatto da questa maggioranza abbia conseguito risultati più che apprezzabili. In un momento così difficile, l'Italia ha saputo intervenire in maniera celere per bloccare quest'epidemia. Sul piano vaccinale è stata tra i primi a intervenire: siamo la Nazione che in Europa ha il più alto numero di vaccinati ad oggi, e questo è un dato che abbiamo avuto grazie all'azione fatta dal ministro Speranza e da questa maggioranza.
2021-01-19	M5S	SantilloAgostino	Il recovery plan da 222 miliardi di euro è un fondamentale risultato ottenuto dal Governo in Europa. È inutile girarci intorno: è anche la voglia di controllo e gestione di queste risorse a nascondersi dietro l'irresponsabile tentativo di delegittimazione di un Governo che ha invece dimostrato e sta dando dimostrazione di essere sempre all'altezza della situazione.
2021-01-19	M5S	SantilloAgostino	Sono tutti obiettivi raggiungibili in pochi anni, che necessitano di una immediata partenza per non sprecare le potenzialità del recovery fund, ottenuto in Europa grazie alla credibilità di questo Governo, grazie a Giuseppe Conte e all'apporto costante del MoVimento 5 Stelle
2021-01-19	PD	MarcucciAndrea	Alcuni obiettivi, certo, sono stati ottenuti nell'immediato. È stato ricordato - oggi sembra banale - lo spostamento dell'IVA, che avrebbe portato l'economia italiana sul precipizio di chi spingeva in quella direzione. Abbiamo creato rapporti con un'Europa diversa; anzi, l'abbiamo trasformata e vi abbiamo trovato la nostra casa, che guarda insieme a noi al nostro futuro. Questo è un grande risultato, è una medaglia che abbiamo; e tutti quelli che hanno collaborato all'epoca ne dovrebbero andare orgogliosi.
2021-01-19	PD	MarcucciAndrea	Lì abbiamo visto il frutto del nostro lavoro in Europa. Abbiamo cercato aiuto, abbiamo aperto un confronto con i nostri alleati e abbiamo trovato risposte concrete, attività che hanno fatto capire quanto l'Europa fosse importante per l'Italia e quanto l'Italia lo fosse per l'Europa. L'abbiamo fatto con gli allentamenti dei parametri sui conti pubblici, con le attività della BCE nell'acquisto dei titoli di Stato, con Sure sul lavoro e con la disponibilità del MES sulla sanità e degli investimenti in generale. L'abbiamo fatto con l'impegno del Presidente del Consiglio e dei Ministri, che hanno lavorato e che insieme al Parlamento hanno ottenuto - oggi nessuno l'ha detto - quello che non avremmo mai pensato: un investimento senza precedenti, capace di dare nuovamente al nostro Paese e alla nostra Nazione una speranza per il futuro.
2021-01-19	PD	MarcucciAndrea	Signor Presidente, signor Presidente del Consiglio, autorevoli rappresentanti del Governo, colleghe e colleghi, mi ricordo l'agosto del 2019, una scommessa difficile, un pericolo per il nostro Paese: il Vice Presidente del Consiglio chiedeva pieni poteri, con una situazione complicata a livello internazionale, una deriva sovranista e populista pericolosa, un rapporto con l'Europa incrinato e difficile nella fase della Brexit, con Trump presidente degli Stati Uniti e un'identità internazionale dell'Italia compromessa. Abbiamo fatto una scelta complessa, forse la più difficile a quell'epoca: abbiamo deciso di confrontarci tra forze diverse e con programmi diversi, con lo spirito di salvare il nostro Paese. È stata un'avventura complicata. Mi ricordo il confronto difficile, per stilare il programma e trovare un accordo politico, insieme al collega Delrio, in rappresentanza di tutto il Partito Democratico. Ci abbiamo messo l'anima e il cuore, però, perché, sapevamo che tutto ciò era nell'interesse del nostro Paese. Oggi, dopo che sono passati tanti mesi sono orgoglioso di quel lavoro, di quel risultato e di ciò che questo Governo ha fatto.
2021-01-19	PD	MirabelliFranco	; per come, primi in Europa, abbiamo affrontato la pandemia, ma anche perché ha restituito credibilità all'Italia in Europa; le ha riconosciuto un ruolo.
2021-01-19	PD	MirabelliFranco	Questa maggioranza è nata tra diversi e tra avversari, ma è nata per evitare che l'Italia fosse portata lontano dall'Europa. La difesa della collocazione europea, che ci ha consentito di ricostruire una credibilità in Europa, è ancora un collante decisivo per la coalizione di Governo. Non ne vedo altre, in questo Paese, di coalizioni con la stessa chiara e trasparente opzione europeista. Certamente non lo è il centrodestra, con buona pace di Forza Italia. Non basta e - ha ragione, Presidente - o, meglio, non basta più quel collante.
2021-01-19	PD	MirabelliFranco	È il Governo che oggi ha saputo e sa organizzare una campagna vaccinale che ci vede all'avanguardia in Europa. Parto da qui, e non solo perché è giusto, ma anche perché capisco che l'opposizione - spesso è abituata ad agitare e a sottolineare soltanto i problemi - nasconda ciò che abbiamo fatto. Non capisco però - lo dico davvero ai senatori di Italia Viva - come sia possibile per una forza che ha condiviso e sostenuto questi interventi non riconoscerli, non rivendicarli con orgoglio. Sono stupito si parli coi toni che ho ascoltato di un'esperienza di Governo di cui si è stati protagonisti, misurandosi insieme con una tragedia sanitaria, economica e sociale senza precedenti. Per un anno l'abbiamo fatto.
2021-01-19	PD	PinottiRoberta	Essere protagonisti in Europa è fondamentale ed è vero che il protagonismo dell'Italia ha aiutato anche l'Europa a migliorare, a non essere più solo attenta alla stabilità e ai conti ma a capire che oggi è il momento di investire sul sociale, sul lavoro, sul green new deal, sulle nuove generazioni. Pensiamo davvero che avremmo ottenuto così tante risorse e così tanto credito con un Governo sovranista antieuropeista? Signor Presidente del Consiglio, il Governo ha poi affrontato una difficoltà inedita, che mai nessun Esecutivo in Italia si era trovato ad affrontare. Lo ha fatto commettendo anche errori, come lei ha riconosciuto (e ha fatto bene a dirlo nel suo discorso), ma dando davvero tutto l'impegno possibile per fare del proprio meglio. Questo lo riconosciamo a lei e a tutto il Governo. Finiamola con la narrazione di un Governo fallimentare sulla pandemia. È vero che il numero dei morti in Italia è alto, ma qualcuno può imputarlo alla conduzione della pandemia da parte dell'Esecutivo? Ci sono debolezze nella sanità che si riferiscono a periodi pregressi e c'è stata una diffusione del virus che difficilmente qualsiasi provvedimento del Governo poteva immaginare o fermare. Io credo quindi che nell'emergenza pandemica il Governo, al netto degli errori che ciascuno di noi avrebbe potuto fare, si sia comportato con dignità ed onore. Ora, signor Presidente del Consiglio, con questa fiducia che noi le rinnoviamo, le chiediamo anche di andare avanti e di farlo per una nuova e forte ripartenza, definendo il perimetro politico di una rinnovata maggioranza, che deve essere forte e coesa, con quel patto di legislatura che ha ricordato nel suo discorso. Lei ha detto che nel corso dell'attuale legislatura si potranno fare molte cose e io le sottoscriverei tutte, ma desidero sottolineare in particolare il tema delle riforme istituzionali, perché non è altro rispetto al far funzionare bene lo Stato; parlare delle regole del gioco, di come funziona lo Stato, di qual è il rapporto tra Stato e Regioni è fondamentale perché tutte le altre riforme, a cascata, possano funzionare, quindi è una parte importantissima. Mi avvio alla conclusione ricordando che, se l'europeismo è la cornice identitaria di questa maggioranza e di questo Governo, noi adesso abbiamo bisogno di inscrivere in quel riferimento valoriale quei diritti sociali, quei diritti del lavoro, quegli interventi sull'economia che sono fondamentali per la ripartenza. I primi provvedimenti annunciati da Biden mostrano davvero un cambio di passo rispetto a quello che ha fatto Trump; in particolare, mi riferisco a quel multilateralismo che è sempre stato segno distintivo della politica italiana, nel quale noi crediamo profondamente. Oggi è importante stare nella scia di questo progressismo che non crede solo all'egoismo ma pensa che nel dialogo e nella relazione ci sia un miglioramento del mondo. Infine faccio una richiesta a tutti noi, ma in particolare al Governo. C'è bisogno che le cose che diciamo ricadano con operatività e tempismo sulla vita delle persone. Questo è fondamentale. Capisco che mille possono essere le difficoltà, ma credo che debba essere davvero un cruccio quotidiano di chi oggi è al Governo. Concludo con delle parole importanti di un libro biblico, il «Qohelet», che però mi sembrano molto opportune in questa fase: «C'è un tempo per nascere e un tempo per morire, un tempo per piantare e un tempo per sradicare quello che si è piantato, un tempo per demolire e un tempo per costruire». Come ha detto il Presidente della Repubblica, questo deve essere il tempo dei costruttori e il PD continuerà a fare la propria parte.
2021-01-19	PD	PinottiRoberta	Grazie, signor Presidente. Nel nostro Paese ci sono sconcerto e incomprensione per questa crisi e devo dirvi con sincerità che è uno sconcerto che ho vissuto anche io. A che cosa è servita questa drammatizzazione? Per dire che occorre un cambio di passo? Ma noi per primi, da novembre, diciamo che occorre un cambio di passo perché con la pandemia è cambiato tutto e occorre un rilancio del Governo per essere all'altezza. Oppure per migliorare il recovery plan ? Ma tutti i partiti hanno lavorato sul primo documento, portando delle proposte (lo abbiamo fatto noi, lo ha fatto il MoVimento 5 Stelle e l'ha fatto Italia Viva) e, a detta di tutti, il documento è migliorato grazie all'apporto di tutti e ancora potrà migliorare in Parlamento. Quindi, perché una crisi? Per avere il patto di legislatura? Anche questo lo sosteniamo con forza da mesi: occorrono un chiaro perimetro, una prospettiva politica e un patto coeso e forte per sostenere un'azione di governo che deve essere forte e all'altezza della gravitas e della situazione così difficile che il nostro Paese sta vivendo. Pertanto, come Partito Democratico non comprendiamo i motivi di questa crisi e voteremo con convinzione la fiducia. Si deve lavorare per costruire e non per distruggere. Signor Presidente del Consiglio, noi voteremo la fiducia perché con questo Governo l'Italia ha finalmente ripreso quella parte della sua storia che è fondamentale nella sua identità. L'Italia è uno dei Paesi fondatori dell'Europa.
2021-01-19	PD	PittellaGianni	La mediatizzazione del conflitto e la degenerazione personalistica del confronto rischiano di far apparire quest'Aula come un corpo estraneo al Paese, il quale non ci chiede una crisi di Governo, una resa dei conti, né di avventurarci nei terreni paludosi e friabili di intese di corto respiro. Il Paese ci chiede una guida sicura, una direzione di marcia chiara, un Governo stabile sorretto da una maggioranza solida, animata da una visione del presente e del futuro dell'Italia e da quella che i latini chiamavano gravitas. Ci chiede cioè la consapevolezza del compito arduo innanzi a noi: venire fuori dalla pandemia; superare l'emergenza economica; aggredire finalmente le criticità storiche, ossia le infrastrutture insufficienti, la pubblica amministrazione lenta e farraginosa, la spesa corrente e il debito pubblico in crescita incessante, divari territoriali e sociali mai colmati, gli investimenti strutturali anemici e un insostenibile divario generazionale che penalizza giovani e donne. Incombe su di noi, sulla classe dirigente del Paese, la responsabilità storica di sostenere i bisogni delle persone, delle famiglie e delle imprese, e di non scaricare egoisticamente sulle nuove generazioni l'onere ciclopico di un debito sospinto a un livello che non sarà sopportabile se non accompagnato da un'adeguata crescita economica. L'Europa è di certo il tratto distintivo delle forze che si richiamano a questa maggioranza, e sono felice che lei, signor Presidente del Consiglio, lo abbia sottolineato adeguatamente. Questo è il segno che dobbiamo dare a questo dibattito: come saper onorare lo straordinario atto di fiducia dell'Unione europea verso il nostro Paese, che ci ha messo a disposizione un colossale conferimento di risorse. Abbiamo di fronte, in questo senso, una grande sfida, quella del capitale umano. Noi infatti parliamo giustamente di sviluppo tecnologico, di riconversione ecologica e di sostenibilità, ma se non facciamo la formazione avremo disoccupati e non avremo i profili adeguati per nuova fase fondata su tecnologia digitale e sostenibilità ambientale. Per quanto riguarda la grande sfida della questione sociale, cito il grande Macaluso che diceva che la questione sociale è la questione primaria della sinistra. Genera un po' di angoscia ascoltare o leggere le cose che ha detto ieri il neoassessore Moratti, legando la vaccinazione al PIL
2021-01-20	FdI	deBertoldiAndrea	Signor Presidente, seppure oggi sia una giornata nella quale l'intervento in dichiarazione di voto è su un tema prettamente tecnico, non credo si possa far finta di niente, né ignorare il tragico clima da avanspettacolo che quest'Assemblea ha purtroppo dovuto vedere nella giornata di ieri. Non sono neanche passate ventiquattr'ore da una giornata nella quale l'intera Assemblea del Senato ha fatto una pessima figura, non solo davanti al popolo italiano, ma a tutta quell'Europa che ci ha guardato certamente non perché eravamo sovranisti o meno, ma perché il mercimonio che ha caratterizzato certe fasi e certi momenti della giornata e delle ore di ieri è veramente una pagina nera nella storia della nostra Repubblica. Non potevo quindi fare a meno di ricordare che ieri abbiamo visto cose inenarrabili e purtroppo abbiamo dovuto anche sentire un Governo che vorrebbe modificare la legge elettorale e rendere il caos addirittura stanziale attraverso la legge proporzionale. Dopo aver visto e sentito queste cose, signor Presidente e signori del Governo, oggi dobbiamo - o dovremmo - dare l'assenso allo scostamento di bilancio. Ebbene, signor Presidente, lo faremo con il senso di responsabilità che abbiamo, non verso il Governo, e con quel concetto di responsabilità che non ha niente a che vedere con il concetto di responsabili o meglio di irresponsabili che ha caratterizzato la giornata dell'evitata crisi di Governo di ieri. Lo faremo per senso di responsabilità verso i lavoratori italiani, dipendenti e autonomi, verso le partite IVA e i professionisti colpiti dalla mala gestione del lockdown e dall'incapacità di garantire regole di sicurezza che avrebbero permesso a tutti di restare aperti e di lavorare. A causa - appunto - di questi lockdown, oggi siamo costretti a indebitarci ulteriormente per garantire almeno un adeguato ristoro alle nostre partite IVA. Oggi siamo di fronte a una barriera che stiamo per andare a sfondare, quella dei 170-175 miliardi di indebitamento, che rappresentano un macigno enorme per i nostri figli, per i nostri eredi. Il peggio è che questa marea di miliardi, che mai avremmo pensato di dover utilizzare, non viene nemmeno minimamente investita in misure strutturali, ma di fatto perlopiù impiegata in bonus assistenziali. Si tratta quindi di una situazione davvero pesante, per la quale però perlomeno siamo riusciti a ottenere qualche assicurazione dalla maggioranza rispetto al fatto che il prossimo decreto-legge ristori, il quinto, che impiegherà i 32 miliardi che oggi autorizzeremo, recepirà parte delle proposte che il centrodestra tutto unito e Fratelli d'Italia da tempo stanno avanzando, inerenti alla necessità di porre un freno e un limite e superare la distinzione tra lavoratori garantiti e non. Tutti i lavoratori, autonomi o dipendenti, hanno diritto e dignità di essere trattati nello stesso modo a livello assistenziale, previdenziale e fiscale. Insieme al mio collega Calandrini, proprio oggi pomeriggio, nel corso dell'audizione in Commissione bilancio, abbiamo ottenuto dal ministro Gualtieri l'impegno di parificare finalmente i professionisti alle altre partite IVA e agli altri lavoratori. Saremo vigili per vedere se finalmente nel quinto decreto-legge ristori i contributi a fondo perduto arriveranno anche ai professionisti. Il Ministro si è impegnato oggi in audizione e lo aspettiamo al varco nelle prossime settimane. Siamo felici che - come sembra - tra le promesse ci sia il superamento dei codici Ateco, una logica che di fatto ci ha impedito di rispondere davvero a tutte le imprese e le aziende che hanno dovuto subire il lockdown. Siamo altresì felici che, dopo mesi che il centrodestra lo diceva, si sia capito che, nel riconoscere i contributi e i ristori, non aveva senso riferirsi unicamente al mese di aprile 2020 in rapporto al 2019. Ciò infatti escludeva anzitutto l'intero settore turistico, gli agenti di commercio e coloro che hanno bilanci infrannuali, con ciò, in sostanza, escludendo gran parte delle imprese dagli indennizzi introdotti. Quindi accettiamo queste promesse, sperando che siano reali e che il riconoscimento dei costi fissi sia un altro paradigma che ispirerà il Governo nel nuovo decreto ristori- quinquies. Mi avvio a concludere, utilizzando gli ultimi due minuti che dovrebbero spettarmi. Serve però un cambio di passo. Apprezzo quanto detto anche dalla collega Conzatti, di Italia Viva, che mi auguro abbia la forza di portare qualche nota maggiore nella maggioranza (se ancora lo è, oppure no, non lo abbiamo capito). Apprezziamo comunque che ci sia qualcuno che, insieme a noi, chiede misure strutturali e maggiori investimenti pubblici. Mi domando dove sia finita la sinistra: ne è rimasta una capace solamente di guardare ai redditi di cittadinanza o ce n'è ancora una che si ricorda che gli investimenti pubblici, in certe fasi economiche e storiche, dovrebbero essere un punto di riferimento per la ripresa del Paese? Ricordo le riforme della giustizia e del fisco. Signor Presidente, signori del Governo, senza questi interventi strutturali non andremo da nessuna parte, in quanto non possiamo continuare a indebitarci. Mi auguro pertanto che venga presa in considerazione anche la moneta fiscale e che finalmente vengano discussi in Commissione finanze e tesoro i disegni di legge trasversali sui crediti di imposta e la circolarizzazione della moneta per avere un mezzo che dia più risorse ai nostri cittadini. In conclusione, preannuncio l'assenso del Gruppo Fratelli d'Italia allo scostamento di bilancio.
2021-01-20	M5S	AuddinoGiuseppe	L'Italia è prima nella somministrazione dei vaccini e avere ottenuto questo è un risultato importantissimo, aver ottenuto così tanto nella ripartizione del recovery fund è un risultato epocale; l'emissione di un prestito con titoli di debito comune garantito dall'Unione si avvicina finalmente all'idea di un debito condiviso. Neanche due anni fa, cari colleghi, lottavamo per uno scostamento dello 0,4 per cento del rapporto deficit -PIL, adesso invece siamo chiamati a portare a casa il recovery plan, che è il più grande investimento di risorse economiche del nostro Paese dalla Seconda guerra mondiale, un vero e proprio piano Marshall. Questo ulteriore provvedimento emergenziale, necessario per fronteggiare l'emergenza sanitaria, non ha bisogno adesso dell'utilizzo strumentale che fate delle pregiudiziali, bensì di una sana e robusta discussione fra maggioranza e opposizione, per migliorare - semmai - il decreto-legge al nostro esame. La pregiudiziale usa il solito argomento della illegittimità dei decreti del Presidente del Consiglio dei ministri, ma la Costituzione, come ben sapete, consente di prevedere norme di principio in un decreto e norme di dettaglio nel DPCM, quindi non c'è nulla di illegittimo. I DPCM sono stati utilizzati come mezzi eccezionali in un momento eccezionale, ma sempre nell'alveo della Carta. Prorogando lo stato di emergenza, dotiamo il Governo di tutti gli strumenti necessari per agire con tempestività ed efficacia. A chi ci accusava di essere contro l'Europa fino a ieri, noi abbiamo dimostrato che eravamo contro quell'Europa, l'Europa della rigidità contabile, dell' austerity, l'Europa che considerava i sussidi come uno spreco di denaro pubblico e che invece adesso ricorrere al sostegno pubblico all'economia, come sapete bene, e ai cittadini che sono anche i vostri cittadini, non solo i nostri, tramite i ristori in tutta Europa. Abbiamo dimostrato che un diverso rapporto con l'Unione è possibile, un rapporto sì conflittuale, ma sincero e responsabile, nell'esclusivo interesse di tutti i Paesi membri, nell'interesse di quell'Europa dei popoli che tanto sta a cuore a tutti noi, contro le politiche di austerity imperanti fino a pochi anni fa. Alla lunga, cari colleghi, questo impegno è stato riconosciuto e ha dato i suoi frutti grazie all'instancabile lavoro del presidente Conte, di tutto il Governo e del ministro Amendola in particolare. Tutto ciò non può andare perso adesso. Ora più che mai il Paese necessita di una guida solida, di una concordia inscalfibile tra le forze di Governo e lo sguardo vigile e però collaborativo dell'opposizione, perché da questa concordia, oggi più che mai, dipende il destino di tutta l'Italia. Abbiamo bisogno della forza per prendere altre scelte importanti e difficili e per sostenere quelle già prese. Da qui deriva la necessità di avere l'aiuto di tutti gli uomini e le donne di buona volontà di questa Assemblea, cui ieri si è richiamato anche il presidente Conte. In caso contrario, il prezzo da pagare potrebbe essere troppo alto e le conseguenze politiche e sociali imprevedibili. Il popolo italiano si è dimostrato paziente nel rispettare le severe norme che la pandemia ha imposto e le varie restrizioni sulla libertà personale, ma potrebbe sopportare una crisi di governo allo stesso tempo? Abbiamo appena visto che cosa è accaduto in una grande democrazia come gli Stati Uniti quando si è presentata solo la parvenza di un potere non legittimato. La debolezza della politica in questo momento fornirebbe in Italia linfa vitale a pulsioni antidemocratiche che, seppur striscianti nella nostra società, vediamo che sempre sopravvivono, se siamo però capaci di guardare oltre i vetri delle finestre di questi palazzi. Forse, contro tutto questo, l'unico argine sarà la nostra e la vostra serietà, credibilità e aggiungo anche coerenza nel presentarci al Paese con idee concretizzabili e risultati tangibili nell'esclusivo interesse dei cittadini. Scuola, sanità, lavoro e impresa non aspettano altro. Come ci si può dividere su questi temi? Non lo penso e non lo condivido. Il voto dell'Assemblea oggi, come quello di ieri ma anche come quelli futuri, metterà ciascuno di voi di fronte alle proprie responsabilità, davanti al Paese e davanti alla storia. Il prolungamento dello stato di emergenza e l'adozione di tutte le misure necessarie al contenimento della diffusione dell'epidemia nasce da dati di fatto relativi all'evolversi della pandemia e all'incremento preoccupante dei casi positivi e dei decessi. Mai come adesso politica e scienza sono andate così bene insieme. Anche il voto...
2021-01-20	M5S	MatriscianoSusy	In questo stesso momento, per le decisioni difficili che abbiamo preso in Italia, ma che sono state prese anche in altre parti del mondo e nel resto della stessa Europa, ci sono tanti che stanno soffrendo, che hanno incertezza e paura del loro futuro: i tanti che lavorano nel mondo delle imprese, i commercianti, i professionisti, i lavoratori autonomi, gli artigiani, coloro che lavorano nel mondo dello sport, i tanti giovani che guardano a cosa accadrà nel loro futuro.
2021-01-20	PD	MancaDaniele	Recuperiamo la credibilità delle istituzioni che rappresentiamo, proviamo a dare senso compiuto e profondità alle parole. Non possiamo nemmeno considerare la funzione del Ministro come, di fatto, qualcosa che riguarda la poltrona. Per piacere, torniamo a considerare il significato delle parole. Il Ministro, al pari di un maestro (dalla parola magister ), o di un medico, rappresenta l'identità di una comunità e il ruolo più importante e più prezioso da salvaguardare. Smettiamo di usare termini incompiuti, privi di qualsiasi connessione con il senso etimologico delle parole. Il Ministro ha la funzione fondamentale di guidare il Paese fuori dalla pandemia e dunque dobbiamo rappresentare la dignità di queste istituzioni, se vogliamo offrire ai cittadini la credibilità e la responsabilità nazionale, che in questo voto oggi si manifesta. Considero questo passaggio politicamente rilevante, perché significa che quando in gioco c'è il bene comune del Paese, la necessità di salvaguardare gli ammortizzatori sociali e di garantire alle imprese la liquidità necessaria per superare questa fase, l'ostinato lavoro teso ad accompagnare l'Italia fuori dalla crisi pandemica richiede giustamente il superamento degli steccati e delle barriere tra maggioranza e opposizione, mettendo in campo una condivisione necessaria, quando in gioco c'è il destino del Paese. Stiamo infatti parlando di questo ed ecco perché dobbiamo restituire credibilità e dignità alla politica. Lo si fa se, prima di tutto, tra noi riconosciamo la responsabilità delle Assemblee parlamentari e la credibilità dei provvedimenti che stiamo esaminando. Cominciamo a sfatare i luoghi comuni: dobbiamo riconoscere che non siamo all'interno di una fase economica, nella quale si possa parlare di ordinarietà. Chiedere ad un Governo di attraversare una pandemia, superando contemporaneamente nodi strutturali, economici, sociali e di disuguaglianza, che ci trasciniamo da vent'anni, non è degno della buona politica. La buona politica sa distinguere le fasi. Con queste risorse stiamo portando l'Italia fuori dalla pandemia e sappiamo che dobbiamo unire, soprattutto col nuovo decreto ristori, la gestione emergenziale e una lettura compiuta della crisi pandemica, che inevitabilmente richiede una visione e risposte nuove, per creare crescita economica, per superare le disuguaglianze e per costruire un nuovo modello di sviluppo economico, con il nuovo volto dell'Europa. Questa è una sfida grande, enorme, che richiede responsabilità e sono orgoglioso che il Partito Democratico si collochi dalla parte della stessa, in questo passaggio così difficile e così delicato. È la nostra identità, sono le radici naturali della nostra appartenenza politica. Non dobbiamo avere paura nell'assumerci questa responsabilità e non dobbiamo neanche avere paura di chiedere, di sforzarci di allargare il confronto, di costruire condivisione anche con le opposizioni, quando in gioco sono l'interesse nazionale e il destino dei giovani, ai quali stiamo chiedendo uno sforzo enorme. Stiamo infatti aggiungendo debito e chiedendo limitazioni, perché il distanziamento, che viene richiesto sul piano delle relazioni tra le persone, colpisce e rinchiude le giovani generazioni, chiedendo loro un sacrificio aggiuntivo, ad esempio nella rinuncia ad una scuola in presenza, ma anche nella rinuncia a tante relazioni, che sono parte integrante della crescita e dello sviluppo delle giovani generazioni. Credo allora che, con grande determinazione, dobbiamo riconoscere il lavoro che stiamo compiendo e agganciare alle misure emergenziali un progetto per uscire da questa crisi pandemica. Da qui deriva, a mio avviso, l'importanza anche di intervenire sulla decontribuzione nel campo delle partite IVA. Si tratta di condivisioni ed istanze nate da un confronto con le opposizioni e crediamo che queste misure siano fondamentali, per non lasciare il mondo delle partite IVA nella solitudine e nell'indifferenza. Aver garantito l'universalità di un sostegno, che non c'era, è qualcosa di importante e prezioso, che deve andare oltre un dibattito assurdo sulle poltrone, sulle responsabilità e sulla fuga dalle responsabilità, che in questo momento credo non ci sia consentita. Non è consentito all'Italia scappare dalla responsabilità anche per le sfide europee che abbiamo di fronte, dove ci giochiamo il nostro futuro e il futuro dell'economia e della società italiana. Allora, Presidente, il nostro voto di fiducia oggi non è un voto burocratico, ma è l'interpretazione autentica della nostra identità, è uno stimolo per il Governo a superare il meccanismo dei codici Ateco e a cominciare ad interpretare le filiere come risposta adeguata per riconoscere i necessari sostegni, fondamentali per attraversare questa crisi, alle imprese che hanno perso fatturato, uscendo dal confronto mese su mese e da quei codici Ateco che probabilmente non sono in grado di interpretare per intero la filiera economica. Credo che su queste operazioni, al pari della necessità di destinare nuove risorse per dare velocità al piano vaccinale
2021-01-27	FI	PaganoNazario	Desidero ricordare alcuni dati che mi hanno allarmato, secondo i quali, in pratica, se andiamo a distribuire gli interventi sulle attività di ristorazione, su un totale di circa 645 milioni, risulta che ciascuna attività abbia ricevuto più o meno 2.000 euro quando noi sappiamo bene che solo i 367 ristoranti stellati nel nostro Paese hanno un fatturato medio che va dai 700.000 euro agli 1,5 milioni annui, per quasi 260 milioni di giro d'affari complessivo. Parliamo quindi di 334.000 attività di ristorazione, che risulta essere il numero più alto di tutta Europa. L'Italia punta sulla ristorazione
2021-01-27	FdI	ZaffiniFrancesco	Signor Presidente, colleghi, farò un esempio per farvi capire su cosa stiamo decidendo e anche di cosa stiamo parlando, perché a volte sfugge il collegamento tra i provvedimenti e la vita vera, fuori dal Palazzo. Nei giorni scorsi il Governo ha deciso di mettere la Sardegna in zona arancione, dopo che era stata gialla, lasciando invece la Campania in zona gialla. L'ultima rilevazione è dell'altro ieri. La motivazione addotta è che la settimana precedente la Sardegna risultava avere impegnati i posti in terapia intensiva per il 31 per cento, anziché per il 30 per cento. Praticamente, si trattava di cinquantadue letti impegnati, anziché cinquanta. In virtù di questo dato, un'intera Regione è stata sottoposta a un regime come quello della zona arancione che, come spero voi sappiate, colleghi, è un regime che distrugge sostanzialmente ogni attività - ovviamente per il tempo in cui esse sono sottoposte a questo regime - e ne pregiudica l'andamento. Ripeto, per due posti, due letti occupati in terapia intensiva. È da notare che la Sardegna aveva notificato al Ministero la circostanza che proprio in quei giorni stavano entrando in funzione i posti aggiuntivi di terapia intensiva, cosa che poi è avvenuta dopo soli tre giorni. Ciononostante, il Ministero ha fatto passare la Sardegna da gialla ad arancione, mantenendo invece, paradossalmente, la Campania in zona gialla. Colleghi, c'è un evidente uso politico delle restrizioni. La Sardegna ha una superficie di 24.090 chilometri quadrati ed è, come noto a tutti, un'isola, quindi verosimilmente isolata o comunque maggiormente protetta rispetto ad altri territori; ha una popolazione di 1.650.000 abitanti, con una densità di sessantanove abitanti per chilometro quadrato. La Campania, rimasta gialla, ha 5.900.000 abitanti che vivono in un'area di circa 13.670 chilometri quadrati, con una densità sei volte superiore alla Sardegna, cioè 423 abitanti per chilometro quadrato (contro i sessantanove della Sardegna). La Campania l'altro ieri ha avuto 1.150 nuovi casi di contagio, mentre la Sardegna ha avuto nuovi contagi per 190 casi. La palese incapacità di questo Governo si materializza in questo esempio. Gli esempi servono a far capire come le parole si traducono in fatti concreti. È del tutto evidente che c'è stato un uso politico delle restrizioni a danno delle Regioni governate dal centrodestra. Ve l'ho dimostrato parlando di questo caso specifico. Ne potrei fare almeno altri sei o sette di esempi plastici su questa circostanza, che è gravissima. Questo ultimo atto che ci apprestiamo a convertire o, meglio, che ci è richiesto di convertire - per quanto ci riguarda, annuncio fin da adesso il nostro voto contrario alla sua conversione - proprio perché l'ultimo di una maggioranza e di un'esperienza di Governo si presta ad essere oggetto di un bilancio, che cade a poco meno di un anno circa dall'emergenza, cosa che costituisce un ulteriore motivo di bilancio. Ci sono tre o quattro elementi che ci lasciano assolutamente soddisfatti per quanto riguarda la comprensione di quanto accaduto nell'esperienza di questo Governo. I due grandi temi che il Governo si è trovato ad affrontare in questo momento sono stati l'emergenza economica e l'emergenza sanitaria. Questo ragionamento l'ho già fatto in quest'Aula, ma poiché continuo ad ascoltare interventi - gli ultimi non più tardi di stamattina in Commissione - in cui qualche esponente di maggioranza continua a recitare la litania dell'Italia come esempio per altri Paesi d'Europa, sottolineando che i provvedimenti adottati dall'Italia sono stati scopiazzati qua e là e che le riviste di settore hanno divinizzato l'operato del Governo che sta andando a casa, vi volevo dire che i due grandi temi dell'emergenza sanitaria e dell'emergenza economica verificatasi a seguito dell'esplosione della pandemia oggi realizzano due risultati plastici. Su questi temi, con una spesa sostenuta per cassa e non per competenza di quasi 100 miliardi, i due risultati plastici sono il record di maggior abbattimento di PIL per il versante dei provvedimenti di natura economica e il record di morti - colleghi, se preferite lo dico alle anime belle - di decessi di tutti i Paesi del mondo in proporzione alla popolazione residente. Questi risultati, ormai sotto gli occhi di tutti e che vengono giudicati da tutti in base ai loro dati numerici, tranne da chi è in malafede che vuole vedere altro, ci dovrebbero suggerire almeno da qui in avanti di cambiare registro - Presidente, non dico di cambiare atteggiamento perché per quello ormai abbiamo perso ogni speranza - circa la qualità dei provvedimenti che si mettono in campo. A questo punto torna il ragionamento riferito ai due macro filoni. Sul versante economia, i ristori devono essere riconosciuti in base al cromatismo - voi avete adottato questa selezione cromatica delle Regioni - e, cioè, in proporzione alle misure restrittive, cosa che sino a oggi non c'è stata. C'è stato un difetto qualitativo dei ristori e un difetto quantitativo nella loro entità che - colleghi, lo ricordate tutti - è stata stimata intorno al 7 per cento delle perdite sostenute non per il mercato, ma a causa dei provvedimenti restrittivi del Governo. L'altro tema enorme, gigantesco riguarda i fondi che dovrebbero arrivare in virtù di una serie di provvedimenti che lo Stato italiano deve adottare e che, in questo momento, ad oggi, non sembra stia adottando (ma non mi pare neanche di poterli prevedere). La vicenda legata ai fondi del recovery fund vi ha, invece, intrattenuto limitatamente ai temi di polemica politica, escludendo la grande questione del dibattito serio da intraprendere, a cominciare dalle Regioni, per un progetto di ripartenza effettiva. Sul versante dei contenimenti sanitari, noi stiamo ancora facendo solo 100.000 tamponi al giorno: è vergognoso, colleghi. La Regione Marche, presieduta dal nostro rappresentante, il collega Francesco Acquaroli, nei giorni scorsi ha adottato un provvedimento di screening profondo, che ha dato risultati straordinari in termini di rilevazione di positivi asintomatici. La nostra esperienza, qui in Senato, relativa all'effettuazione di tamponi rapidi, sta dando risultati straordinari. Come si fa a negare questa circostanza, che ci deve vedere obbligati a fare circa 600.000 tamponi al giorno? Io spero che qualcuno prima o poi ci spieghi il paradosso per cui si continuano a fare 90-100-110-120.000 tamponi, quando noi abbiamo l'obbligo di individuare gli asintomatici in circolazione. I protocolli di cura ancora non esistono. Non si capisce cosa stia facendo Aifa. Non si capisce come funzionino gli anticorpi monoclonali. Non si capisce che fine abbia fatto il plasma iperimmune. Noi abbiamo avuto un'emergenza, colleghi, quella del Covid-19, che ha riguardato tutti. Ma voi ci avete messo il carico, l'aggravante. Voi siete stati il combinato disposto di un'emergenza ulteriore. La vostra incapacità palese è oggi certificata dai dati numerici a un anno di distanza dall'esplosione della pandemia. Chiedete scusa e andiamo tutti a scegliere un altro Governo col voto.
2021-01-27	LN	FregolentSonia	Ecco i risultati evidenti della vostra strategia, da nascondere la testa sotto il banco. Da marzo dello scorso anno abbiamo subito di tutto, a colpi di dirette televisive e di DPCM di un ormai ex Presidente che gli italiani ricorderanno solo per l'arroganza istituzionale e per tutte le conseguenze economiche che ben conosciamo. E basta dire che non si conoscevano il virus, le cure e i protocolli: tutte scuse per coprire formidabili errori. Altro che sconfitto il virus; altro che esempio per l'Europa e per il mondo intero: i risultati li vediamo ora, con l'Italia che conta il maggior numero di morti e il maggior tracollo economico. È passato un anno e la vostra presenza ha solo comportato peggioramenti per tutto il Paese.
2021-01-27	LN	FregolentSonia	Stendiamo un velo pietoso e parliamo di scuola: è possibile che, dopo un anno, non abbiate trovato soluzioni per garantire il diritto allo studio in sicurezza? È passata anche l'estate e solo in Italia siamo a questo punto, mentre nel resto d'Europa hanno mantenuto il più possibile le aule aperte. Dove eravate quest'anno? La scuola, la ricerca, la formazione, la cultura, come la pubblica amministrazione e la giustizia, l'informazione e lo stesso Parlamento sono da troppi anni patrimonio esclusivo della sinistra. Ogni pensiero diverso dal vostro, persino durante la pandemia, è da abolire, rifiutare e ridicolizzare.
2021-01-27	M5S	DiMiccoFabio	Quanto accaduto ieri mattina ufficializza un dato politico allarmante: siamo l'unico Paese dove crisi pandemica e prospettiva di un vuoto di potere vanno intrecciandosi in un plastico esplosivo che vorrebbe dire perdita di stabilità e di fiducia in Europa. Nonostante il quadro politico preoccupante, anche oggi siamo qui, ancora una volta, per confermare provvedimenti giusti, e lo facciamo con convinzione, perché i dati, i numeri e la scienza ci dicono che non possiamo fare altrimenti. I prossimi giorni ci diranno quanto dovremo ancora essere preoccupati per l'Italia e gli italiani, perché saranno loro a pagare pegno anche per questa stranissima crisi che nessuno ha compreso.
2021-01-27	M5S	DiMiccoFabio	Signor Presidente, onorevoli senatrici, onorevoli senatori, quante volte ci siamo ritrovati in questa sede a discutere insieme di quali e quante ulteriori restrizioni fossero necessarie per arginare la tremenda emergenza pandemica che ci ha investiti un anno fa. Ogni volta che siamo costretti ad allungare le scadenze temporali delle norme o a renderle più stringenti, dentro di noi si fa spazio la mesta consapevolezza che qualche categoria sarà più penalizzata di altre e che sarà un po' più dura per molti andare avanti, resistere, continuare a sperare e a coltivare resilienza, soprattutto adesso, dopo mesi di osservazioni dirette delle cause. La nostra, ogni volta, è una battaglia interiore che ci divide tra le priorità legate alla salute pubblica e quelle legate all'economia e alla tenuta del tessuto sociale. A fronte di scelte dolorose, come lo sono state quelle che ha assunto il Governo del presidente Conte, sappiamo però che le misure che sono state messe in campo per il periodo natalizio sono quelle che hanno evitato un drammatico incremento dei contagi, come ha certificato qualche giorno fa la fondazione Gimbe. Con senso di responsabilità, allora, siamo andati avanti con la coscienza a posto di chi sa di aver fatto la cosa più giusta, molte volte a malincuore, perché restringere la libertà non è mai stato un capriccio, ma sempre e solo una necessità e il tempo ci ha dato ragione. Le scelte operate in Italia sono state prese come modello di riferimento in Europa e nel mondo. Le misure di distanziamento e l'obbligo dei dispositivi di protezione individuale hanno attutito il colpo e hanno portato man mano ad un lento ma graduale calo dei contagi. Ci è accaduto l'impossibile - dovremmo tutti avere il coraggio di chiamarlo col nome che merita - e noi abbiamo fatto il possibile per fronteggiarne la mostruosa imprevedibilità, ma certo non siamo stati aiutati, nella gestione della pandemia, da chi è stato per lo più impegnato a scattare selfie col primo caffè della mattina
2021-01-27	M5S	MollameFrancesco	Abbiamo dovuto adeguare ogni provvedimento, cercando di marcare stretto, giorno per giorno, l'incedere del fenomeno pandemico e cercando di smorzare tempestivamente ogni incipit che si rivelasse foriero di un eccessivo incremento del fenomeno. Il Governo è stato sempre sul pezzo ed oggi, a consuntivo, possiamo dire che le restrizioni resesi necessarie nel periodo natalizio hanno dato i loro buoni frutti. È stato "un Natale con i tuoi" più intimo ed in stile più dimesso, è stato un atto d'amore verso i più deboli, forse anche in pieno spirito natalizio. Questo è un periodo che, dal punto di vista climatico, è certamente favorevole alla diffusione del virus e lo sarebbe stato ancora di più, se avessimo dato libero sfogo alle nostre pur importanti esigenze affettive, anch'esse legittime, nel periodo che abbiamo appena attraversato. I virologi ci hanno detto che il virus non viaggia da solo e si avvale del mezzo umano, ovvero di noi stessi. Pertanto, per salvaguardare il bene più prezioso che abbiamo, ovvero la nostra salute e la nostra stessa vita e quella del nostro prossimo e dei nostri cari, ci siamo dovuti adeguare a diverse rinunce e, verosimilmente, saremo ancora chiamati a proseguire in questa azione di resistenza. Su questo principio abbiamo fondato ogni provvedimento, consapevoli anche delle inevitabili ripercussioni sull'economia, che in parte abbiamo già ristorato, con quasi 20 miliardi di euro di contributi a fondo perduto, con la sospensione di imposte, la cassa integrazione e quant'altro. Con la buona volontà di tutti, certamente riusciremo a venirne fuori anche più forti. Su questo punto proprio in Europa siamo riusciti ad aprire una linea di credito unica nella storia della stessa. Il decreto fa riferimento anche all'apertura delle nostre scuole e proprio lunedì scorso, a seguito dell'invito di alcuni genitori, sono stato ospite di un dirigente scolastico per verificare de visu lo stato dei fatti. Invero, non era la prima volta che visitavo una scuola. Tutti noi abbiamo trascorso tanti anni della nostra vita, della nostra crescita e della nostra formazione fra i banchi di scuola e anche da adulti è sempre una forte emozione tornarci. Istituzione basilare è la scuola, struttura e fondamento della nostra società. In occasione di questa visita, anche improvvisata, ho potuto vedere il grande lavoro svolto dal dirigente, dagli insegnanti e dal personale tutto. Ho visto alunni disciplinati seguire le distinte corsie lungo i corridoi; ho visto l'igienizzazione delle scrivanie e delle sedie al cambio dell'ora; ho visto una scuola rinnovata, nuovi banchi monoposto, nuove tinteggiature, nuovi schermi, nuove attrezzature informatiche e persino porte nuove nelle aule. Ho visto anche i medici dell'Unità speciale di continuità assistenziale (USCA) e i genitori pazienti con i loro figli in fila per effettuare tamponi di controllo. Mi sono informato proprio qualche ora fa e per fortuna in quel contesto gli esiti dei tamponi sono stati tutti negativi, sia di quelli effettuati lunedì che martedì. È un dato, un campione che rappresenta il lato positivo di quello che accade nelle scuole. Io dico che non esistono le scuole o gli ospedali, ma esistono le donne e gli uomini che fanno le scuole e gli ospedali; esistono il lavoro, la passione, l'impegno e la responsabilità di ognuno di noi e gli italiani stanno rispondendo con straordinario buon senso a un fenomeno altrettanto straordinario, quel buon senso che magari in questo specifico momento è mancato in quest'Aula. La stragrande maggioranza del popolo italiano non concepisce gli accadimenti del Palazzo e certamente non gli si può dare torto alcuno. Non si concepisce - non lo concepisco personalmente neanch'io - soprattutto il tempismo. C'è un luogo e c'è un tempo per ogni evento e per ogni accadimento, voluto o non voluto. Atteso che questo luogo sia quello giusto per manifestare democraticamente ogni appunto, appare certamente fuori fase oggi scatenare un pandemonio in piena pandemia, passatemi il termine anche forte, ma tant'è.
2021-01-27	PD	ParriniDario	Signor Presidente, onorevoli colleghi, annuncio il voto favorevole del Gruppo Partito Democratico alla conversione in legge del decreto-legge in esame, che ci fornisce un'altra occasione per fare una riflessione generale sulla strategia di contrasto alla pandemia, che abbiamo messo in campo nel nostro Paese. Credo che, ogni volta che parliamo di questo argomento, dobbiamo ricordare a chi ci ascolta e a noi stessi la gravità della tragedia che ha investito il mondo, non soltanto l'Italia e non soltanto l'Europa. Il collega Ruotolo ha ricordato alcuni dati. Io voglio segnalare solo che nella giornata di ieri abbiamo superato i 100 milioni di casi nel mondo: i morti sono più di 2,1 milioni. Vediamo attorno a noi Nazioni nelle quali le condizioni attuali del contagio sono assai peggiori di quelle che ci sono in Italia. Dobbiamo fare quindi una riflessione adeguata alla gravità del fenomeno che siamo chiamati ad analizzare, senza indulgere, a mio avviso, in polemiche scadenti o in battute da avanspettacolo che, purtroppo, qualche volta sentiamo e di cui anche oggi ci è stato fatto dono. Dico questo perché la serietà mi sembra il primo dovere che la classe dirigente, che occupa posti di responsabilità nelle istituzioni, deve assolvere. Anche in riferimento al singolo provvedimento che è oggi al nostro esame, ritengo che sbaglieremmo se negassimo che nel contrasto a questa situazione totalmente nuova si sia fatto anche qualche errore, che ci sia stata qualche deficienza, qualche limite o qualche insufficienza. Queste cose sono avvenute e non vi è Paese al mondo nel quale non si sia proceduto per tentativi ed errori; anche in Italia questa è stata la realtà. Penso tuttavia che, sulla base di un bilancio che ormai comprende tanti atti di legge e che riguarda un arco temporale di quasi un anno, possiamo dire, senza tema di smentite, che possiamo andare a testa alta per quello che siamo riusciti a fare in termini di lotta al contagio e alla pandemia. Credo anche che sia necessario smitizzare alcuni luoghi comuni che vengono ripetuti a raffica, nell'illusione che, ripetendo a raffica una cosa falsa, l'intensità della ripetizione la faccia diventare una verità. Penso che vi siano argomenti su cui questo gioco non può essere fatto e che quello dei morti nel nostro Paese sia proprio uno di questi: tutto dovremmo infilare nella polemica politica per attaccare il Governo, fuorché il numero di decessi per Covid-19, utilizzato come spada per dire che il Governo ha lavorato male.
2021-02-17	FI	BerniniAnnaMaria	, e lei ci ha detto la parola chiave: piano vaccinale massivo. Noi lo abbiamo detto anche durante le consultazioni: questa è la prima misura economica per far ripartire l'Italia, l'Europa e il mondo; solo così si potrà veramente ricominciare.
2021-02-17	FI	CaliendoGiacomo	Lei ha utilizzato una frase che racchiude in sé la storia del nostro Paese da De Gasperi in poi: mi riferisco al passaggio in cui ha detto che senza l'Italia non c'è l'Europa, ma fuori dall'Europa c'è meno Italia. Ciò è verissimo. Pur essendo convinto della necessità di alcune riforme nel sistema europeo, a partire da quelle del Parlamento Europeo e dell'iniziativa legislativa di ciascun parlamentare, devo riconoscere che dal bilancio comune a cui lei fa riferimento, alla necessità di alcune autorizzazioni comuni di attività dei vari Paesi, la sua frase è quella che mi convince di più in quanto mette l'Italia in quella scia di grande fratellanza europea che ci ha portato ai risultati di oggi.
2021-02-17	FI	CaliendoGiacomo	Signor Presidente, signor Presidente del Consiglio, ho molto apprezzato il suo intervento perché è partito dal collocare questo Governo e il nostro Paese nel solco della tradizione italiana che vuole l'Italia in Europa e nel contesto atlantico.
2021-02-17	FI	DalMasFranco	Ciò detto, un senatore di questa Assemblea, che ha amato definirsi senatore semplice, ma che io penso abbia una visione kubrickiana della complessità, riuscì a fare un'intervista molto importante - che segnò la fine di un Governo, dando vita al Conte bis - espressione di un gerbido trasformismo, in cui affermava che l'Italia correva il rischio di inseguire una deriva che l'avrebbe portata fuori dall'Europa e iscritta a pieno titolo nei Paesi di Visegràd. Quel senatore, poi, ha anche costruito parte di questo Governo. Devo dire che quell'intervista fu profetica, salvifica, forse "salvinifica", tale per cui oggi i soli capitani coraggiosi sono in grado di compiere significativi cambi di rotta nel loro indirizzo e capire che l'indirizzo principale è quello degli italiani. Alla Lega e al suo segretario va riconosciuto questo.
2021-02-17	FI	GalloneMariaAlessandra	In questo contesto, l'Europa interviene con un recovery fund di dimensioni colossali che, per trasformarsi in recovery plan, richiede immediati interventi di semplificazione delle procedure, investimento e visione. Si è grandi quando si è umili e si ha la capacità di ascoltare e condividere. Lei, presidente Draghi, ci ha colpito per i tre pilastri su cui ha dichiarato che fonderà la sua azione, che sono la competenza, il coraggio e l'umiltà: la competenza, per comprendere a fondo ogni questione; il coraggio, per agire con determinazione; l'umiltà, per ascoltare ogni singola voce che si leva, con la bravura di riuscire a fare la sintesi ideale per non lasciare indietro nessuno. Vorrei dirle tante cose, ma il tempo è tiranno e quindi mi concentro su due ambiti che seguo da sempre - l'ambiente e la scuola - su cui la linea di Forza Italia è chiara: serve un'opera rivoluzionaria. Per quanto riguarda l'ambiente, mi si è riempito il cuore sentendo il suo intervento, in quanto Forza Italia ha lo stesso approccio razionale, laico, liberale, concreto e riformista, basato sullo sviluppo sostenibile che non può prescindere dal sostegno all'innovazione tecnologica. È nato un Ministero speciale e Forza Italia è convinta che l'iniziativa privata sia da accompagnare e sostenere nel percorso della transizione. Passo al secondo punto, chiedendo alla Presidenza di poter consegnare il testo integrale dell'intervento. PRESIDENTE. La Presidenza la autorizza in tal senso. GALLONE (FIBP-UDC). Il secondo punto riguarda fiducia e libertà per la scuola, pilastro della società. Vorremmo la vera rivoluzione, realizzando quella libertà di scelta educativa attraverso la grande alleanza tra scuola statale e scuola paritaria. Signor presidente Draghi, mi consenta di concludere l'intervento salutandola alla maniera della mia gente bergamasca, che non ha mai abbassato la testa: mola mia, presidente Draghi, mola mia.
2021-02-17	FI	GasparriMaurizio	Lei ha parlato di concorrenza; dica allora all' Antitrust che la Cina fa dumping, mentre in Europa si punisce chi riceve aiuti di Stato. Va benissimo, ma allora ci sia uno stop alla concorrenza sleale. Passo all'ultimo telegramma: lei ha parlato di riforma del fisco. È un vasto programma, diceva De Gaulle. Le auguro buon lavoro, lei ce la potrebbe fare. Domani 18 febbraio, però, faccia pagare la web tax ai giganti della Rete: Amazon, Google, Facebook. Le regalo un libro in cui è spiegato tutto. Questa evasione fiscale dei giganti della Rete deve finire, mentre un bagnino, un avvocato, un soldato, un professionista pagano di tutto. Sia drago con i potenti e generoso con i deboli. Buon lavoro, signor Presidente del Consiglio.
2021-02-17	FI	GasparriMaurizio	Passo al terzo telegramma: lei è europeo ma romano, come sappiamo bene. Ha detto che senza l'Italia non c'è l'Europa, ma senza Roma non c'è l'Italia. Si ricordi, signor Presidente del Consiglio, di fondi e poteri per Roma, che da centocinquant'anni e quattordici giorni è Capitale d'Italia
2021-02-17	FI	GasparriMaurizio	Quanto ai rapporti tra Europa e Cina, lei ci ha detto: Italia, Europa e Occidente. Per Forza Italia è giusto, ma diciamo anche meno Cina, meno concorrenza sleale, basta dumping distruttivo; più via dell'Occidente e meno via della seta. Non regaliamo la nostra terra ai nuovi padroni di Pechino
2021-02-17	FI	RizzottiMaria	Abbiamo visto banchi a rotelle abbandonati nelle scuole, dispositivi medici non utilizzabili, siringhe super pagate e, per fortuna, non vedremo primule inutili per vaccinazioni indispensabili. Il nostro Paese ha perso l'ascensore sociale che grazie alla formazione permetteva a tanti giovani di costruire il proprio futuro e la propria famiglia. Abbiamo 14 milioni di persone con licenza media e soprattutto due milioni di ragazzi dai quindici ai ventinove anni, primato in Europa, che non lavorano e non studiano; una generazione perduta.
2021-02-17	FI	RonzulliLicia	Inoltre, la permanenza forzata tra le mura domestiche ha fatto crescere gli episodi di violenza, anche virtuale, tra e ai danni dei minori, come dimostra l'impennata dei casi di cyberbullismo e di pedopornografia. L'Italia e l'Europa devono affrontare il tema della rete e dei rischi che si annidano in essa per i nostri ragazzi, che vivono inevitabilmente in una vita da iperconnessi. È necessario applicare con la massima sollecitudine misure che tutelino le bambine e i bambini, come per esempio rendere obbligatori i filtri parentali e responsabilizzare i gestori dei social network e delle piattaforme varie, che devono essere chiamati a rimuovere immediatamente i contenuti dannosi per la salute psicofisica dei minori. È poi urgente rispondere al preoccupante aumento della povertà dovuto all'emergenza Covid, di cui lei stesso, signor Presidente del Consiglio, ha fatto menzione. Le file della Caritas sono sempre più lunghe; la crisi economica e la perdita di centinaia di posti di lavoro hanno aumentato in modo preoccupante il numero delle famiglie in difficoltà, portando a un milione e mezzo il numero dei bambini che oggi vivono al di sotto della soglia di povertà assoluta. Infine vorrei accennare alla denatalità; stiamo rischiando infatti l'assoluto tracollo demografico. Occorre aiutare le famiglie, garantendo loro un sistema di misure certe, organiche e adeguatamente finanziate. Abbiamo il dovere di prevedere interventi di sostegno alle famiglie e alle mamme lavoratrici. Vanno raddoppiati gli stanziamenti per gli asili nido e occorre incrementare le altre misure per consentire alle donne che lavorano di essere madri senza trovarsi costrette a dover rinunciare alla propria realizzazione professionale o, ancora peggio, a fare figli. Povertà minorile, disparità nell'accesso all'istruzione e denatalità non minacciano soltanto il nostro presente, ma compromettono il domani del Paese, perché i bambini - ricordiamocelo tutti - rappresentano il nostro futuro. La ringrazio per quanto potrà fare per i bambini e per gli adolescenti.
2021-02-17	FI	SacconeAntonio	Signor Presidente del Consiglio, oggi lei lì non siede per caso. Noi riteniamo che ci siano almeno due motivi per i quali è seduto lì come capo del Governo. Professor Draghi, il primo motivo lo vogliamo ascrivere alla saggezza - mi permetta di dire - e alla lungimiranza del Presidente della Repubblica che, sulla scorta della sua esperienza di uomo delle istituzioni e di civil servant, professor Draghi, ha ritenuto opportuno dare al Paese intero questa chance. Presidente Draghi, vorrei soffermarmi sull'ultimo periodo in cui lei ha servito le istituzioni alla Banca centrale europea. Ebbene, noi riteniamo che lei abbia posto con quell'esperienza la pietra miliare per quanto concerne la chiusura di quel cerchio che vedeva nei padri fondatori dell'Unione europea, Adenauer, Schuman e De Gasperi, un'Europa unita e solidale. Il quantitative easing andava in quella direzione, dobbiamo dircelo a chiare lettere: quella fu una grande intuizione. Certamente la pandemia ha accelerato quel processo. Vede, Presidente, Pirandello direbbe che è ordinario il giorno che non lascia alcuna traccia. Lei, nella sua esperienza, non ha mai trascorso giorni ordinari. Allora glielo diciamo con estrema franchezza: oggi, in questo Parlamento in cui lei siede, ha trovato e troverà un grande consenso su un principio cardine che ha fondato la nostra Repubblica. La bussola è l'Unione europea; solo con un'Unione europea forte si salvaguardano gli interessi dei singoli Stati membri. Questa è la bussola e noi su questo ci siamo battuti in questo tempo. Devo dirlo anche per quei partiti che ancora esprimono dello scetticismo e che magari oggi non ritengono opportuno sostenerla. Siamo convinti che anche loro, legittimamente oggi all'opposizione, in questo percorso magari troveranno alcune occasioni su cui sostenerla. Il secondo motivo per cui lei oggi siede lì è perché la politica ha dimostrato in questi ultimi tempi, durante quest'ultima fase della pandemia, tutti i suoi limiti, la sua incapacità di uscire dalla palude, di porre in essere le riforme di cui ha bisogno il Paese e - mi si permetta di dire - ha evidenziato la distanza con le esigenze del popolo italiano. Presidente, per noi oggi non è vero che si silenzia la politica. Per noi oggi si esalta la buona politica, quella in cui si esalta anche il compromesso, perché il compromesso ha un valore nobile quando si pongono al centro gli interessi generali del Paese, quando non si seguono i like, non si seguono i sondaggi, ma - lo dico con estrema franchezza - si sacrifica il pragmatismo delle singole parti per elevare l'interesse generale del Paese. Questo è quello che sta accadendo oggi. Qualcuno lo definisce «inciucio», cosa che non avverrebbe ad esempio in Germania. La signora Merkel governa da dieci anni la Grosse Koalition e nessuno si è mai permesso di chiamare quello «inciucio», peraltro in una condizione non drammatica come quella che stiamo vivendo oggi. Oggi qui si vuole esaltare l'unità del Paese e si vuole esaltare, come dicevo, la buona politica. Per noi è importante, signor Presidente, la partenza del recovery plan. Mi permetta di dirlo: serve uno snellimento burocratico. Pochi giorni fa il Consiglio di Stato, dopo quindici anni, ha dato il suo via definitiva ad un'opera pubblica, piccola ma importante: la Pontina. Pensi, sono quindici anni che è stata approvata e pochi giorni fa è arrivata la sentenza. Come possiamo pensare di far ripartire il Paese con questi ritardi drammatici?
2021-02-17	FdI	CirianiLuca	Noi siamo la destra di Governo. Siamo orgogliosamente forza di Governo in molte Regioni e in tantissimi Comuni. Lo siamo in Europa dove siamo inseriti nel Gruppo dei conservatori europei e la nostra leader ne è anche il presidente. Ma noi non siamo destra di Governo con qualsiasi Governo e a qualsiasi costo. Noi siamo veramente convinti che governare con gruppi e con persone che hanno idee non solo diverse, ma opposte alle nostre sia non solo un tradimento della coerenza, ma anche sbagliato, inutile e alla fine dannoso per il Paese.
2021-02-17	FdI	GarneroSantancheDaniela	Signor Presidente, onorevoli colleghi; professor Draghi, mi rivolgo innanzitutto a lei perché devo dirle che è l'unico vero elemento di novità tra i banchi del Governo. Le ricordo che sino a pochi giorni fa sulla sua poltrona sedeva uno scuro avvocato che fino all'ultimo ha provato a difendersi, diciamo a portare a casa la propria pelle, con un mercato osceno di parlamentari. Pertanto, persone come noi, intellettualmente oneste, non possiamo che vedere un miglioramento da questo punto di vista con la sua presenza. Vede però, Presidente, se il mio sguardo si allarga ai suoi compagni di viaggio e - apro una parentesi - compagni non è un termine che uso in modo casuale, allora vedo, ad esempio, lo stesso Ministro della salute, il ministro Speranza del Governo Conte. Il Ministro della salute che purtroppo ha il primato molto macabro del più alto numero di morti di Covid in proporzione alla popolazione. Il Ministro della salute che è lo stesso che ritirava in tutta fretta un libro che aveva scritto per autocelebrarsi per la gestione della pandemia. È lo stesso Ministro, signor Presidente, che invitava gli italiani ad essere delatori con i propri vicini di casa, in piena sintonia con quella che era la Germania dell'Est . Se allargo il mio sguardo, Presidente, il suo Ministro degli affari esteri e della cooperazione internazionale è lo stesso del Governo precedente, di quel Governo che ha messo sullo stesso piano l'alleanza con un Paese storico, come gli Stati Uniti d'America, rispetto alla Cina che - se mi consente - è una dittatura spietata. È lo stesso Ministro - in questo lei, essendo una persona colta, dovrebbe essere attento - che credeva che la Russia fosse un Paese del Mediterraneo e che Pinochet fosse l'ex dittatore del Venezuela. Questo è il suo Ministro degli affari esteri e della cooperazione internazionale. Se però guardo ancora oltre, vedo lo stesso Ministro dell'interno, lo stesso Ministro che ha cancellato i decreti sicurezza, lo stesso Ministro che ha aperto i porti all'immigrazione clandestina, quello che, di nuovo, ha reso l'Italia il campo profughi dell'Europa; lo stesso Ministro che ha agevolato di fatto che arrivassero su questa sponda del Mediterraneo i terrorismi islamici. Signor Presidente, non sono opinioni, sono fatti perché l'attentatore di Nizza era un tunisino che era sbarcato a Lampedusa. Quindi, mi dispiace, ma il suo non è il Governo dei migliori e mi dispiace, Presidente, che lei sia la foglia di fico di un Governo dei peggiori e - se mi consente - anche dei soliti. In ogni caso le voglio dire, signor Presidente, che Fratelli d'Italia avrà un'opposizione o, meglio, una posizione patriottica e di responsabilità perché per noi l'interesse nazionale non è una delle possibilità della politica, è l'elemento costitutivo della nostra identità. Le voglio dire, Presidente, che come ci siamo stati nei Governi precedenti, per sostenere le imprese, per sostenere i lavoratori e le famiglie in questo periodo di crisi, ci saremo sul recovery fund, ma che non sia buttato via per una assistenzialismo ideologico. Noi ci saremo per la crescita di questa Nazione, ma spieghi ai suoi compagni di viaggio che la crescita è sempre felice, mentre la decrescita è infelice per una Nazione. Noi ci saremo per una difesa sempre alta dell'interesse della nostra Nazione e lei, Presidente - mi rivolgo a lei, non a voi - avrà i nostri voti quando farà le cose giuste per l'Italia e per gli italiani. Capisco che la nostra posizione può essere anche a lei incomprensibile, dal momento che in questi giorni ha dovuto fare molte riunioni su Sottosegretari, Ministri e poltrone, mentre noi le daremo i nostri voti senza chiedere nulla in cambio. Ho visto, però, che nella sua maggioranza c'è stata, anche nei primi atti, una sorta di continuità con le abitudini del Governo Conte: si parla di lockdown generalizzato senza una strategia, ci sono gli annunci serali agli imprenditori come faceva il Presidente precedente, l'ultimo dei quali agli operatori della montagna, che hanno saputo la sera che la mattina non potevano aprire, nella assoluta indifferenza del suo Governo, anzi userei una parola peggiore, nel disprezzo per chi vive del proprio lavoro e non grazie al reddito di cittadinanza. Noi dell'opposizione le diciamo di fare attenzione a non venire commissariato, che non ci sia qualcuno che voglia usare il suo nome per continuare a giocare sul futuro della Nazione. Le chiedo, Presidente, da che parte starà. Starà dalla parte dell'interesse nazionale o della sudditanza a potenze straniere, alcune anche non democratiche? Starà dalla parte di chi vuole lo sviluppo e la crescita o di chi continua a credere in sussidi e mance? Lei, Presidente, sarà per la sicurezza degli italiani, per l'integrazione dell'immigrazione regolare (che è quella che anche noi vogliamo), o sarà contro la sicurezza degli italiani, in nome del "liberi tutti" e per il traffico di esseri umani? Lei sarà per lo shock fiscale, per liberare le imprese, o sarà invece con quelli che stanno chiedendo la patrimoniale? Presidente, quando una maggioranza è così divisa su questioni così profonde…
2021-02-17	FdI	LaRussaIgnazio	Abbiamo creduto, quando qualcuno ci ha detto che forse sarebbe stato il Governo dei migliori; abbiamo sperato che l'autorevolezza sicura del presidente Draghi avrebbe in qualche modo sopito le differenze, e dobbiamo però registrare, Presidente - ce ne darà atto - che nel suo Governo (non so se l'ha fatto lei in maniera convinta o se l'ha dovuto fare) ci sono persone che singolarmente si possono di certo anche stimare, ma c'è un'importante presenza di Ministri del Governo Conte: Speranza, Di Maio, D'Incà, Patuanelli, Franceschini, Bonetti, Dadone, l'ex prefetto Lamorgese. Lo ripeto: sono persone che singolarmente posso anche apprezzare, ma sono il segno di una continuità con quello che riteniamo responsabile - il Governo Conte, appunto - la mala gestio della pandemia e dei guasti economici alle categorie. La continuità, purtroppo, l'abbiamo vista anche nel primo dei suoi provvedimenti: la chiusura, a poche ore dall'apertura, degli impianti sciistici, che ci ha ricordato il DPCM di Conte, oltretutto perché è lo stesso Ministro della salute a proporcelo. Auspichiamo allora che abbia la forza - la capacità ce l'ha - di imporre una discontinuità a questo percorso. Lo dico in riferimento a tutti i progetti che ci ha correttamente elencato: ci ha fatto un elenco per cui ha detto che ci vorrebbero anni, probabilmente; ha detto che volete lasciare un mondo migliore (è un bell'impegno, non certo da qualche mese o da qualche anno, se tanto aspira a restare in quel posto). Ebbene, ci ha fatto un lunghissimo elenco di progetti: li ho segnati tutti, se vuole glieli leggo, ma non perdo tempo; non c'è materia dello scibile umano che non abbia indicato (o meglio, qualcuna c'è, ma glielo dico dopo). Non ha indicato per tutte le soluzioni, ma si è limitato, nella maggior parte dei casi, a indicare il problema senza offrire, neanche vagamente, la soluzione; l'ha offerta in determinati casi. Ha parlato di atlantismo: siamo perfettamente d'accordo con lei; spero che lo sia tutta la sua maggioranza. Ha parlato di una impossibilità, in soldoni, di criticare l'Europa, e su questo non siamo d'accordo. Guardi che Fratelli d'Italia - parlo per me, non per le forze politiche che la appoggiano - non ha mai avuto intenzione di uscire dall'Europa; anzi, nella mia modestissima esperienza politica, sin da ragazzi cantavamo l'Europa, un'altra Europa. Siamo quindi con lei, presidente Draghi, se dice che senza Italia non c'è Europa, anzi, è il nostro slogan. Questo però vuol dire che dobbiamo criticare l'Europa tutte le volte che se lo dimentica, tutte le volte che non vede che senza Italia, come lei ha detto, non c'è Europa. Quante volte in questi anni se lo sono dimenticati e quante volte in questi anni hanno fatto l'interesse di Francia, Germania o di chi altro, anziché avere riguardo per i nostri interessi nazionali? Giusto quindi parlare di Europa, ma un'Europa nella quale bisogna andare a testa alta e lei ne ha la possibilità, se vuole essere discontinuo. Voteremo no alla fiducia, perché volevamo andare alle elezioni. Si vota in tutta Europa; il Presidente della Repubblica ci ha detto che non si può, vedremo se si potrà votare per le regionali o meno. Sicuramente non abbiamo condiviso questa scelta, ma ormai è alle spalle. Andiamo a vedere quello che lei vorrà e potrà fare. Non ha detto una sola parola per incoraggiare la presenza di chi l'appoggia e non apparteneva alla maggioranza del Governo Conte. Non c'è bisogno che difenda io la Lega - parlerà dopo Salvini - ma mi è sembrato molto ingeneroso il modo in cui non ha parlato dei temi cari alla Lega: non ha usato una sola parola sulla sicurezza o sulla lotta all'immigrazione clandestina; non ha in alcun modo raccolto la disponibilità di forze del centrodestra di venirle incontro anche sul tema europeo. Come dicevo, non c'è bisogno che difenda io la Lega, ma questo mi rafforza nel ruolo di sentinella degli interessi italiani che Fratelli d'Italia ha assunto. Ci troverà pronti a votare ogni provvedimento che avrà il coraggio di mettere in campo con discontinuità rispetto al precedente Governo. Sa che siamo gli unici alleati che non le chiedono niente, che non le chiedono poltrone, che non le chiedono prebende, che non le chiedono Ministri e Sottosegretari (ho visto una certa folla che oggi si accalcava). Noi le chiediamo di tenere a mente l'interesse degli italiani e con questa perorazione la lascio alla sua responsabilità di italiano, ma soprattutto di Presidente di un Consiglio dei ministri che avrà al suo interno molte gatte da pelare. Auguri, presidente Draghi.
2021-02-17	FdI	LaRussaIgnazio	Ha avuto sicuramente applausi, oltre che plausi, non sempre da tutti, non so se l'ha notato. Quando ha parlato di atlantismo, non hanno applaudito quelli del MoVimento 5 Stelle (e vedremo perché, secondo me giustamente); quando, poi, ha parlato di Europa in un certo modo, non ha avuto gli applausi dalla parte più a destra del suo schieramento oggi di maggioranza. Già da questo deve trarre un insegnamento (e un auspicio, le auguro): che il suo percorso metta insieme quello che secondo noi è difficilmente sommabile.
2021-02-17	FdI	UrsoAdolfo	Questo è un Governo dei partiti, e noi svolgeremo con grande responsabilità il ruolo di sentinelle d'Italia. A tal proposito, le vorremmo dire che i primi atti del suo Governo, purtroppo, non vanno nella direzione sperata. Mi riferisco ovviamente al decreto varato qualche ora fa sul turismo invernale; mi riferisco soprattutto a un altro dossier, su cui abbiamo fatto un'interrogazione parlamentare che sarà pubblicata sugli atti di domani, e cioè perché non ha posto la golden power sull'operazione che la banca francese Crédit Agricole ha lanciato nei confronti della banca italiana Credito Valtellinese. Lei sa bene, Presidente, che il Parlamento si era già espresso con una relazione approvata all'unanimità dal Copasir in cui lanciava l'allarme sull'eccessiva presenza della finanza francese in Italia. Si era espresso dando mandato al Governo di estendere la golden power nel settore bancario-assicurativo-finanziario e ai soggetti dell'Unione europea, prorogata fino al 30 giugno di quest'anno. Ebbene, malgrado questo, le ha ricevuto un dossier, una polpetta avvelenata che il precedente Ministro dell'economia le ha conferito all'ultima ora utile, e lei ha detto che non poneva la golden power. In questo modo una banca francese acquisirà a costo zero una delle migliori banche italiane; a costo zero, per il combinato disposto tra le DTA, secondo una norma inserita nella legge di bilancio che avrebbe dovuto consentire una grande dote per Monte dei Paschi di Siena, e il cosiddetto free capital che il Credito Valtellinese concede di fatto a chiunque l'acquista: 350 milioni di euro di DTA, sommati a 400 milioni di free capital euro significano 750 milioni di euro, esattamente la cifra che Crédit Agricole spenderà - o meglio non spenderà - per l'acquisizione di Credito Valtellinese: costo zero, tutto a carico dei contribuenti italiani. Per questo non siamo d'accordo su questi primi passi e il nostro compito sarà di enucleare sin da oggi le polpette avvelenate che il passato le sta conferendo e su cui saremo molto vigili, come risulta dalle interrogazioni e dalle mozioni presentate in queste ore. La privatizzazione di Monte dei Paschi di Siena, secondo quello che appare, dovrebbe conferire una dote che può giungere sotto vari aspetti quasi a 10 miliardi di euro, una cifra insostenibile per le casse pubbliche e per i contribuenti italiani. Le abbiamo presentato una proposta, spero la legga. C'è poi la montagna di crediti deteriorati: 1.400 miliardi di euro in Europa, quasi 400 miliardi di euro in Italia. Abbiamo bisogno di interventi specifici in Italia - abbiamo proposto una sanatoria - e di interventi specifici in Europa per allentare la morsa. La cessione di Borsa italiana ai francesi è contro ogni logica. C'è un documento del Copasir che mette sotto accusa il ministro Gualtieri per l'informazione che non ha dato. Emerge da una nostra interrogazione che i francesi hanno manifestato già una precisa volontà di egemonia e lei sa bene che cosa ciò significa per quanto riguarda i titoli di Stato e il controllo sulle imprese italiane: le consigliamo di leggere l'interrogazione. Quanto alla cessione degli stabilimenti della FIAT, non è una fusione paritetica, come era stato detto anche al Consiglio dei ministri: è una cessione, una vendita, con una governance dominante dei francesi, che recentemente hanno acquistato anche azioni che li pongono in una situazioni di maggioranza. Le chiediamo cosa è stato notificato al Consiglio dei ministri. Le consiglio di leggere quegli atti, perché potrebbe verificarsi che quanto è stato notificato non è quanto accaduto, sia in merito alla governance che al capitale azionario. Le consiglio anche di guardare il dossier su Iveco, perché si vuole vendere ai cinesi. Abbiamo chiesto di mettere su questo la golden power. Non siamo protezionisti: la Francia applica la golden power sul 69 per cento delle imprese francesi e recentemente ha messo addirittura la golden power non su una banca, non su un assetto strategico, ma su una catena alimentare come Carrefour, impedendo ad un'impresa canadese di acquistare questo grande gruppo di distribuzione. Per quanto riguarda poi la siderurgia italiana, tra due anni non ci sarà l'Ilva, non ci sarà Piombino e non ci sarà Terni. Le chiediamo un piano nazionale siderurgico che ci consenta di uscire dalla stretta, dall'angolo in cui gli investitori stranieri hanno messo l'Italia. Soprattutto, in positivo - e concludo - chiediamo la digitalizzazione del Paese. I cavi a fibra ottica, i cavi sottomarini, la rete unica a controllo pubblico da riprendere nelle nostre mani. Spark, un'azienda che era un gioiello, ormai è allo sbando. Le chiediamo l'energia verde, facendo dell'Italia il polmone verde del Mediterraneo, la piattaforma di digitalizzazione...
2021-02-17	FdI	deBertoldiAndrea	Certamente ci ha fatto meno piacere sentir parlare (ma vorremmo capire meglio nei fatti cosa lei intende) di cessione di sovranità, perché sull'adesione all'Europa siamo tutti d'accordo, ma c'è chi può avere una visione di Europa federale e chi una visione di Europa confederale nella quale Paesi sovrani si uniscono per fini supremi. Vorremmo capire meglio da lei cosa intende per Europa, perché sul concetto di Europa e di collaborazione Fratelli d'Italia c'è e c'è sempre stata nella storia della destra italiana, come lei dovrebbe ricordare.
2021-02-17	LN	ArrigoniPaolo	Se l'obiettivo madre dell'Europa è la neutralità climatica al 2050 con un taglio di CO₂ del 55 per cento al 2030, l'Italia dovrà correre rimuovendo ostacoli e perseguendo vari obiettivi, innanzitutto quelli sfidanti del PNIEC, che però oggi siamo lontani dal raggiungere: rinnovabili, efficientamento energetico, mobilità sostenibile, decarbonizzazione, che non significa defossilizzazione. Per la Lega, però, vi sono altri importanti obiettivi chiave: occorre ridurre la dipendenza estera da materie prime attraverso l'economia circolare, l' end of waste, i CAM, trasformando il rifiuto in materia prima secondaria. Non c'è dubbio che servono impianti, anche di compostaggio e di termovalorizzazione. Occorre ridurre l'elevata dipendenza energetica, che è al 75 per cento, 20 punti sopra la media europea; percentuale che sale al 93 per il solo gas naturale, di cui avremo bisogno nel lungo termine sia perché passeranno lustri prima dell'affermazione su ampia scala dell'idrogeno, sia perché non si potranno elettrificare tutti i consumi. Occorre ridurre il peso delle bollette, gravate da troppi oneri di sistema: peso che, per famiglie e piccole e medie imprese, è superiore al resto dell'Europa. La competitività delle nostre imprese passa anche da qui, visto che l'energia è un importante fattore di produzione. Sono, questi, obiettivi strategici da perseguire con principi chiave. Occorre coniugare la sostenibilità ambientale con quella economica e sociale. La transizione non deve determinare perdite di posti di lavoro e incrementare disuguaglianza sociale: non tutti possono acquistare una Tesla
2021-02-17	LN	BagnaiAlberto	Aggiungo qualche dato, a beneficio non suo ma del verbale, approfittando del nuovo clima di fattiva collaborazione che anima questo Parlamento. Il calo avvenuto nel 2020, pari all'8,9 per cento, ha riportato il PIL italiano ai valori del 1998; un balzo all'indietro di ventidue anni, cui il Covid-19 ha dato un contributo determinante, ma non esclusivo. Come lei ha ricordato, nel 2019 non avevamo ancora recuperato rispetto alla crisi finanziaria iniziata nel 2008; il PIL italiano era inferiore del 3,8 per cento rispetto al massimo pre-crisi, situandosi al livello del 2004, con un ritardo di quindici anni. Il naturale rimbalzo che aveva fatto seguito alla recessione del 2009 era infatti stato stroncato, a partire dal 2012, da politiche di cui a suo tempo denunciammo l'inopportunità, in particolare da un taglio strutturale di una ventina di miliardi degli investimenti fissi lordi della pubblica amministrazione, che - come ci dice il database Ameco - ha portato gli investimenti fissi netti in territorio negativo dal 2012. Una distruzione di capitale fisso pubblico senza precedenti per intensità e durata nella storia del nostro Paese. Qui arriviamo al primo punto su cui sono lieto di avere la sua attenzione. Il 18 agosto scorso lei affermò, in un noto intervento pubblico: «È probabile che le nostre regole europee non vengano riattivate per molto tempo e certamente non lo saranno nella loro forma attuale». Questo passaggio necessita attenzione. Lei ha citato la diversa velocità di ripresa dei Paesi europei; noi temiamo - e ci affidiamo a lei per scongiurare questa eventualità - che la riattivazione delle regole possa avvenire prima che il Paese abbia recuperato e senza emendare il vulnus principale delle regole stesse, ampiamente riconosciuto da tutti (il riferimento al PIL potenziale). Come lei ben sa, l'individuazione delle componenti strutturali tramite tecniche di filtraggio soggiace al noto end point bias, che tradotto significa che il potenziale produttivo di un Paese viene identificato con le macerie lasciate dall'ultima recessione e che quindi qualsiasi politica voglia spingere per riportare il PIL alla sua tendenza storica viene esclusa perché ritenuta a priori inflazionistica. Questo dopo il Covid-19 non possiamo permettercelo. Abbiamo bisogno di lei come interlocutore autorevole e competente al tavolo della riscrittura delle regole, tavolo che, con un certo sgomento, non vediamo al lavoro. Abbiamo bisogno di lei per rimuovere da queste regole una distorsione che ha giocato per lunghi anni contro il Paese; se questa distorsione non verrà rimossa, la divergenza fra Stati membri aumenterà e il progetto europeo sarà a rischio. Ma non ci sarà stato messo da chi liberamente esercita, qui o altrove, il proprio diritto di critica, bensì da chi avrà ottusamente rifiutato di obbedire alla razionalità macroeconomica, le cui conseguenze politiche sono state tanto spesso da lei sviscerate con chiarezza esemplare. Vorrei anche condividere con lei un'osservazione, da persona che ha praticato a lungo il dibattito europeo, quello che si svolge in Europa. Dobbiamo partire dalla serena consapevolezza che se in Europa non esiste - cito le sue parole - «un bilancio pubblico comune, capace di sostenere i Paesi nei periodi di recessione», dotato cioè in termini tecnici di capacità di stabilizzazione macroeconomica, ciò non è dipeso né dall'Italia, né dagli italiani (compreso chi le parla), né specificamente da Governi espressione di un pensiero politico antagonista all'europeismo. Al contrario, come lei ben sa, le resistenze a questo progetto vengono purtroppo da Governi espressione di partiti che rientrano nell'alveo del PPE e PSE. Questa osservazione, che immagino possa sembrare provocatoria ed insensata ad alcuni miei colleghi, viene fatta in realtà qui con spirito del tutto costruttivo ed è ben fattuale, come mi accingo a dimostrare. Il rapporto dei cinque Presidenti - lei era uno dei cinque e, senza piaggeria, posso dire di gran lunga il più incisivo ed autorevole, il che ci inorgoglisce come italiani - dedicava un intero paragrafo (il 4.2) al tema della funzione di stabilizzazione che il bilancio europeo avrebbe dovuto svolgere. Quello di mettere a disposizione dei Paesi membri una massa di risorse comuni per rispondere con maggior vigore alle avversità del ciclo, del resto, è un tema a lei caro e che ha anche affrontato ultimamente, il 1° ottobre 2019, in una nota prolusione tenuta ad Atene. Tuttavia, senza alcuna malizia, sine ira et studio, mi consenta di farle notare che non siamo stati noi, che qui la sosteniamo, a cancellare la parola stabilization dal discorso europeo. Le comunicazioni dell'eurogruppo ai leader, del 4 dicembre 2018, chiariscono che furono - e tuttora credo siano - Francia e Germania ad insistere su convergenza e competitività, a discapito della stabilizzazione. Quindi, se abbiamo dovuto rincorrere la crisi pandemica trasformando l'embrione del Budgetary instrument for convergence and competitiveness (BICC) in Next generation UE, non è colpa di chi è dipinto dai media come antieuropeista, ma di chi in giro per l'Europa si dice europeista senza esserlo, e lei lo sa bene come lo sappiamo noi. La sfida che le si presenta è formidabile, ma sono formidabili anche le opportunità. Lei può contare, oltre che sul naturale rimbalzo di un sistema economico dopo un simile shock, sulla volontà di tornare a vivere e a lavorare di uno dei popoli più industriosi del pianeta; sul generalizzato rifiuto di politiche di cui oggi tutti riconoscono, con la Lega, il fallimento (siamo certi che questo riconoscimento sarà sincero e operoso); infine, su una configurazione dei fondamentali macroeconomici, primo fra tutti il saldo delle partite correnti, che è eccezionalmente favorevole e la solleverà così dal doloroso compito di gestire gli squilibri esterni distruggendo domanda interna. Le circostanze e il tempo giocano quindi a suo favore. Se, con la sua autorevolezza, con la sua credibilità e con il nostro leale sostegno, riuscirà a promuovere la competitività del Paese con le riforme di cui tutti gli organismi internazionali, a partire dalla World Bank, riconoscono la necessità (la riforma della pubblica amministrazione e quella della giustizia), il Paese le dovrà riconoscenza. A questo proposito, ho colto con sollievo nel suo discorso un accenno critico ai limiti delle riforme - cito le sue parole - dettate «dall'urgenza del momento». Concordiamo assolutamente con lei: la retorica del «fate presto» e della casa in fiamme ha fatto il suo tempo e le sue vittime. Prendiamo esempio da altri Paesi europei: penso all'Olanda dove, nell'attesa di un appuntamento elettorale importante, si è deciso di posporre la presentazione del PNRR rispetto al termine, ordinatorio e non perentorio, del 30 aprile. La vera discontinuità e il viatico per il successo della sua azione di Governo che qui, da sinceri patrioti, tutti ci auguriamo, sarà la condivisione con il Parlamento, a partire da una piena attuazione della cosiddetta legge Moavero. Buon lavoro, signor Presidente, i fatti parleranno per lei. Viva l'Italia.
2021-02-17	LN	MartiRoberto	La situazione fuori dal palazzo è molto grave e dobbiamo riallacciare l'azione politica alla vita reale, superando le stasi e i litigi, che hanno caratterizzato gli ultimi mesi del passato Governo. La sfida principale che abbiamo davanti è quella di tornare a vivere, vaccinando la popolazione, senza più perdite di tempo e scrivendo una nuova pagina di sviluppo economico, utilizzando al meglio le risorse che ci saranno prestate dall'Europa con il recovery plan, perché è in gioco oggi il futuro dei nostri figli. Come tradisce il mio accento, sono un senatore pugliese, un leghista del Sud, fiero di essere meridionale, ed è proprio al Sud che si gioca una partita storica, per creare sviluppo e non per suddividere povertà. Il Sud oggi deve diventare una questione nazionale, perché lo sviluppo del Mezzogiorno d'Italia è un'opportunità di crescita economica per tutta l'Italia. Signor Presidente del Consiglio, dobbiamo passare dalla logica dei sussidi a quella dello sviluppo: questo è il salto di qualità che le chiediamo di fare nelle politiche per il Mezzogiorno. Bisogna intervenire per perequare le carenze infrastrutturali tra Nord e Sud, perché finché ci vorranno cinque ore per andare in treno da Bari a Napoli, due ore per andare da Bari a Matera e un traghetto per collegare la Sicilia alla Calabria è inutile parlare di sviluppo nell'epoca dei trasporti e della logistica. Il Sud va ricucito, vanno accorciate le distanze tra le regioni e tra le eccellenze produttive di questa parte dell'Italia. La Lega chiede di poter inaugurare al Sud una stagione di grandi cantieri, aperti per una reale modernizzazione e straordinaria creazione dell'occupazione. Per questo, come Lega, chiediamo che gli investimenti del recovery plan vengano calcolati in termini qualitativi e soprattutto di immediata cantierabilità. La capacità di spesa e la velocità di realizzazione devono essere la stella polare verso cui indirizzare la nostra azione. Alla visione di impegno economico del recovery deve seguire, anzi, si deve anticipare una semplificazione normativa e regolamentare che possa consentire il modello Genova anche per l'alta velocità ferroviaria, il potenziamento della rete autostradale e il ponte sullo Stretto. La realizzazione del ponte sullo Stretto è uno dei pochissimi progetti che l'Unione europea non potrebbe mai rigettare, perché è già esecutivo ed immediatamente cantierabile: un'opera di sistema che non solo impatterebbe positivamente sulla Sicilia e sulla Calabria, favorendone lo sviluppo turistico e commerciale, ma avrebbe ricadute positive anche in Puglia, dove solo la fornitura di acciaio potrebbe garantire all'ex Ilva di Taranto commesse per almeno i prossimi cinque anni. Chiediamo, dunque, signor Presidente, di archiviare le polemiche di mero assistenzialismo, che tanto male hanno fatto al Sud, e di impostare, piuttosto, una visione strategica che serva a colmare i divari e a superare il metadone dei sussidi, che, come tutti gli antidolorifici, sopiscono la sofferenza ma non la curano; anzi, un uso prolungato può anche aggravare la situazione. Il Governo che l'ha preceduta ha tenuto per mesi nel cassetto il dossier sull'Ilva di Taranto e ora la mancanza di decisioni rischia di creare un disastro occupazionale e al contempo un disastro ambientale, se dovessero fermarsi le bonifiche che richiedono risorse finanziarie ingenti e immediate. Sappiamo che il ministro Giancarlo Giorgetti è già al lavoro sul tema e contiamo che, da parte di tutto il Governo, possa ricevere proficuo sostegno per risolvere tale vicenda. Signor Presidente, il raggiungimento degli obiettivi di crescita del Sud è possibile; sono necessarie azioni di politica economica incentrate sugli investimenti pubblici, sulla fiscalità e... PRESIDENTE. La Presidenza la autorizza a consegnare il testo integrale del suo intervento.
2021-02-17	LN	RomeoMassimiliano	, così come i francesi stanno in Europa da francesi e i tedeschi da tedeschi. Lei ci comprende benissimo, perché forse è uno dei pochi italiani che in Europa si fa e si è fatto rispettare. Qualcuno ha parlato di una conversione della Lega: ho ascoltato qualche intervento e un po' d'ilarità da qualche Gruppo (da che pulpito viene tutto questo, ma probabilmente non ricordano). Metto in evidenza solo una cosa: se guardiamo alle scelte che l'Unione europea ha fatto negli ultimi tempi (sospensione del Patto di stabilità, sospensione del divieto degli aiuti di Stato, sospensione del rapporto del 3 per cento deficit -PIL e il fatto che il presidente Macron abbia chiesto la revisione del Trattato di Schengen per aumentare i controlli sull'immigrazione clandestina e soprattutto sulle infiltrazioni terroristiche), non è irragionevole pensare che l'Unione europea in parte si sia anche un po' convertita alle idee della Lega.
2021-02-17	LN	RomeoMassimiliano	A proposito di protezione, tutela e difesa dell'interesse nazionale, le segnalo la relazione del Copasir datata 5 novembre 2020, con la quale si mette in evidenza che l'Italia è sotto attacco di capitali stranieri, di Cina e Francia su tutti, soprattutto sugli asset bancari e assicurativi. Sulla questione dell'edilizia è stato detto un po' da tutti che bisogna far ripartire gli investimenti. È chiaro che in un momento di grossa difficoltà come quello che stiamo vivendo occorrono di sicuro delle particolari; il modello Genova, richiamato da molti, indubbiamente è lì e ci ha fatto capire che l'Italia, quando vuole, realizza le opere in tempi rapidi, nella legalità e dando l'esempio a tutta l'Europa.
2021-02-17	LN	RomeoMassimiliano	Per quanto riguarda l'ambiente, è giusto che tutti i progetti di investimento abbiano un risvolto ambientale. Voglio che mio figlio cresca in un pianeta dove si possa respirare aria buona e dove l'ambiente venga rispettato; ci mancherebbe altro. Se dobbiamo investire, cominciamo magari a farlo laddove ci sono le zone più inquinate. Penso, ad esempio, al bacino Padano, una delle Regioni più inquinate d'Europa. Gli investimenti andrebbero concentrati quindi in tale zona, per cercare di aiutare la popolazione a non soffrire di malattie, com'è stato ricordato da molti.
2021-02-17	LN	RomeoMassimiliano	Siamo anche noi convinti che per migliorare l'integrazione europea ci possa stare l'idea di cedere, diciamo così, nelle parti più deboli, sovranità all'Unione europea, e che tutto ciò debba essere accompagnato anche dal fatto che venga ceduta sovranità verso il basso, verso l'autonomia delle Regioni. Solo così infatti riusciremo a ottenere quel sogno dell'Europa delle Regioni
2021-02-17	LN	RomeoMassimiliano	Sulla questione dell'Europa, presidente Draghi, e il perimetro europeista, non si preoccupi: la Lega, come ha capito, chiede solo che gli italiani stiano in Europa da italiani
2021-02-17	LN	VallardiGianpaolo	Presidente, rivolgendomi in particolar modo a lei, che ha qualche importante conoscenza in Europa, cito, per esempio, il nutri-score (le etichette a semaforo). Non è possibile che il nostro olio d'oliva, il prosciutto di Parma e il Parmigiano Reggiano abbiano il bollino rosso come cibi pericolosi e che la Coca Cola Light abbia il bollino verde.
2021-02-17	M5S	BotticiLaura	Che ne sarà del debito sovrano e del debito privato accumulato durante la crisi pandemica? Anche l'unione bancaria così non va. Il nostro tessuto imprenditoriale, fatto da piccole e micro imprese, è totalmente differente da ciò che troviamo nel resto d'Europa e non è in grado di recuperare liquidità dal mercato, senza l'apporto del sistema bancario.
2021-02-17	M5S	CastelloneMariaDomenica	Signor Presidente, signor Presidente del Consiglio, Ministri, colleghi, un anno e mezzo fa nasceva il Governo Conte II: un Governo che ha lavorato per accompagnare il Paese nel momento più difficile, dal Dopoguerra a oggi; un Governo che ha affrontato una pandemia, rafforzando la rete territoriale del nostro Servizio sanitario nazionale, tenendo sotto controllo il numero dei contagi e riuscendo a essere tra i primi Paesi in Europa per somministrazione di vaccini. Un Governo che ha sostenuto l'economia, immettendo sul mercato 140 miliardi di euro a sostegno di famiglie e imprese. Un Governo che, come lei ha ricordato, Presidente, ha cambiato la visione politica dell'Europa, che, per la prima volta nella storia, non solo ha condiviso un piano di debito, ma ha anche agito unitariamente sul fronte sanitario con l'acquisto comunitario dei vaccini. Un Governo che ha ottenuto i 209 miliardi del recovery fund, che serviranno per attuare quelle riforme che questo Paese attende da qualche decennio. Quindi, innanzitutto dico grazie per quanto fatto finora e grazie al presidente Giuseppe Conte.
2021-02-17	M5S	FedeGiorgio	In questa situazione di emergenza mondiale pandemica e di crisi economica, il presidente Conte è stato capace di conquistare fiducia e credibilità sia da parte della stragrande maggioranza dei cittadini che dei leader dei principali Paesi europei, che gli hanno riconosciuto, nelle parole e nei fatti, un ruolo centrale, per molti versi storico, in un processo che sta di fatto, finalmente, trasformando l'Europa, che conoscevamo e criticavamo in tanti, in un senso più comunitario, solidale e inclusivo. Grazie a questa fiducia, a questa credibilità, a questo lavoro, abbiamo recuperato con il nostro impegno gli oltre 200 miliardi che costituiscono il recovery fund, oggi il centro delle future azioni politiche del Governo a cui ci accingiamo a dare la fiducia. Purtroppo, è evidente che questo consenso, guadagnato in una delle ore più buie della nostra Nazione, facesse ombra a qualcuno. Per noi il recovery fund è una risorsa importante per il Paese; forse per altri solo una montagna di soldi da gestire. Sicuramente, a dispetto della retorica sulle competenze e sui tecnici che in questi giorni è imperversata, per lei, professor Draghi, è una sfida non indifferente arrivare dopo Giuseppe Conte, ma le auguro sinceramente di seguire e migliorare il lavoro del presidente uscente, e sono auguri davvero sinceri, perché il suo successo significherebbe una sorte ancora migliore per tutti noi, quindi contiamo anche su questo. Come MoVimento 5 Stelle siamo abituati ad andare avanti nonostante le difficoltà, le discussioni interne anche molto accese, perché abbiamo l'obiettivo ambizioso e appassionante di realizzare riforme che portino miglioramenti reali alla vita dei cittadini, come abbiamo fatto dalle elezioni politiche del 2018 senza sosta. Siamo persone responsabili, Presidente, e quindi ci sembra già irresponsabile, al limite della follia, aver inventato una crisi politica nel mezzo di una pandemia, facendo perdere settimane al Paese, con modalità del tutto incomprensibili per la maggior parte dei cittadini. Gli italiani, stremati da questa pandemia, non meritano di assistere a questi giochi, organizzati sulla loro pelle. Oggi siamo chiamati nuovamente a guardare avanti, a rispondere all'appello del Presidente della Repubblica, che ha esortato a un atto di responsabilità tutte le forze politiche presenti in quest'Aula. Siamo chiamati a dover pronunciare, per la terza volta in questa legislatura - lei lo ho ricordato - la nostra fiducia, che - lo ricordo io - non è mai stata tradita da noi. Siamo, quindi, partner affidabili e coerenti per sostenere gli italiani in questa lotta che ha lasciato nell'ultimo anno quasi 100.000 vittime - è un problema noto a tutti - e danni pesantissimi al nostro sistema economico e sociale. Tra l'altro, anche noi, appena iniziata l'emergenza, lanciammo un appello all'unità e alla responsabilità nazionale, ma, purtroppo, è rimasto inascoltato per oltre un anno, in cui, dai comodi banchi dell'opposizione, si è sempre fatto finta di niente, giocando a fare i bastian contrari per una spicciola convenienza elettorale, negando all'inizio la pandemia, negando complessità, sofferenze e difficoltà, alimentando leggende e confusione. Ci conosciamo tutti, conosciamo le nostre storie, le nostre differenze, le nostre diffidenze, il nostro passato, ma, come abbiamo chiesto - senza ottenerla - la responsabilità, ora, coerentemente, offriamo la nostra responsabilità dando la fiducia a questo Governo, anche perché non ci facciamo guidare da pregiudizi, vendette o interessi personali, ma sempre e solo dall'interesse dei cittadini. È anche vero che in questo nascente Governo le scelte non sono state nostre; abbiamo conosciuto la composizione della squadra dei Ministri solo dopo le sue audizioni, le intenzioni per il futuro le abbiamo ascoltate oggi, ma le scelte reali, concrete, dovremo adottarle domani, con norme da scrivere insieme a forze molto eterogenee. Per questo, la nostra non sarà una fiducia in bianco e incondizionata, non siamo qui per ascoltare ed essere informati, ma per costruire, con il rispetto reciproco, a partire dalla tutela dei nostri risultati precedenti, su cui auspico - e lei l'ha confermato - un corretto appoggio parlamentare anche delle altre forze che compongono il nuovo intergruppo al Senato. Guarderemo agli atti concreti, continueremo a proporre riforme giuste e a vigilare che le importanti risorse in arrivo siano utilizzate per l'interesse generale e non dei soliti noti: per una svolta ambientale reale, anche con il nostro Ministero della transizione energetica, proposto dal MoVimento; per agevolare l'inclusione e l'armonia sociale, a partire dal reddito di cittadinanza; per il miglioramento del patrimonio immobiliare degli italiani, sostenendo il superbonus; per limitare la corruzione, come vedremo già venerdì alla Camera con il voto sulla prescrizione. Questa fiducia vigile la dobbiamo non solo a lei - gliela offriamo sicuramente - ma la dobbiamo agli italiani, come anche i familiari delle vittime della strage di Viareggio, e ai nostri iscritti. Il nostro sforzo dovrà convincerli tutti, anche quel 40 per cento della nostra base che non era favorevole. Buon lavoro, Presidente! Affronteremo insieme sfide complesse con lealtà e rispetto, confrontandoci e monitorando attentamente il lavoro reciproco perché i nostri risultati e i nostri obiettivi procederanno speditamente, ma con verifiche puntuali e costanti. Abbiamo messo a fianco a lei i nostri uomini migliori; ringrazio quelli che hanno fatto questo lavoro prima di lei, e siamo a disposizione perché l'interesse degli italiani viene prima di tutto. Grazie, Presidente!
2021-02-17	M5S	LeoneCinzia	Presidente Draghi, a lei spetta un arduo compito, la gestione e l'indirizzo del recovery plan, con una dotazione di 209 miliardi di euro. Come donna, ma anche come siciliana, sento l'esigenza di rivendicare il ruolo del Mezzogiorno. Infatti, con i colleghi della Camera, abbiamo fatto espressa richiesta, riguardo al Piano nazionale di ripresa e resilienza, affermando che la clausola del 34 per cento, ossia la distribuzione dei fondi regionali alla popolazione residente, non appare sufficiente a promuovere la riduzione dei divari territoriali ancora oggi esistenti tra le diverse aree del nostro Paese, in cui persiste una differenziazione relativamente al PIL pro capite e al tasso di disoccupazione. Lei interverrà avvalendosi della sua squadra, ma occorre spiegare bene ai nostri cittadini se sarà un Governo tecnico, politico o il Governo della transizione. I nostri cittadini, infatti, non lo hanno ben compreso. A mio avviso, il Governo è sempre politico, perché inseparabile e imprescindibile dai partiti e, quindi, da indirizzi politici. I nostri cittadini non hanno ben compreso, perché si sentono esclusi dal contare qualcosa, sentono di vivere un tempo sospeso, con logiche trite e ritrite dagli scontri politici. Il nostro Paese, presidente Draghi, è agonizzante e necessita di risposte concrete e immediate. Non possiamo più permetterci di rimanere solo speranzosi ed attenti al prossimo futuro e a come questo si evolverà. Ci eravamo abituati al premier Giuseppe Conte, che abbiamo visto uscire dalla scena politica con garbo e signorilità, tra i meritati applausi e tanta commozione. Presidente Draghi, lei dovrà, per forza di cose, dare continuità all'esperienza del precedente Governo, a quello stile rispettoso, ma col tempo deciso, grazie al quale abbiamo riacquistato stima e considerazione, non solo in Europa ma nel mondo intero. Presidente Draghi, lei ha certamente tutte le carte in regola per poter portare a compimento quanto intrapreso, ma ciò che occorre in questo momento (e lo chiedo prima di tutti a me stessa) è l'amor patrio, un disinteressato amore per la Nazione che si realizzi in atti concreti. Noi del MoVimento 5 Stelle abbiamo dato prova di responsabilità e coerenza durante queste due precedenti esperienze di Governo. Lo abbiamo dovuto fare, seppur tra tante negoziazioni con le altre forze politiche, nonostante l'emergenza Covid-19 abbia imposto ritmi febbrili e nonostante tradimenti ai patti e calcoli elettoralistici. Abbiamo portato avanti, a testa alta e con dignità, i nostri temi, relativi all'inclusione sociale (pensiamo al reddito di cittadinanza), temi importanti legati alla giustizia, all'ambiente e soprattutto, non ultimo per importanza, la tutela della questione femminile, per tutte quelle donne vittime di violenza e per tutti quei femminicidi che continuano a perpetuarsi. Ad oggi, 16 febbraio 2021, siamo a sette femminicidi. Presidente Draghi, la sua levatura e competenza economica e finanziaria sono innegabili, ma ribadisco che non bastano. Occorre tanta umanità, che possa agire sul solco del suo predecessore Giuseppe Conte. Il suo approccio deve essere proprio quello della diligenza del buon padre di famiglia nei confronti dei nostri cittadini che sono in sofferenza. A lei, presidente Draghi, bisogna riconoscere il grande merito di avere salvato l'euro nel suo periodo più critico. A lei, da parte nostra, va la stessa stima e affetto che ebbe Federico Caffè. Abbiamo bisogno di modelli economici keynesiani, che rivitalizzino il nostro tessuto economico, e lei, con la sua formazione e la sua storia, ci lascia ben sperare. La fiducia che oggi le diamo, presidente Draghi, non è una fiducia in bianco. È una fiducia sensibile e allo stesso tempo feroce. Noi monitoreremo, grazie alle nostre sentinelle all'interno del suo Esecutivo ( in primis, la mia grande stima va al ministro Di Maio, al ministro Patuanelli, al ministro Dadone, al ministro D'Incà e a tutto il suo Esecutivo), la gestione e l'indirizzo dei lavori sui nostri temi. In particolare, ribadisco l'attenzione al Mezzogiorno e alla tutela delle donne. Dobbiamo ripartire. Pertanto, il mio voto sarà un sì a questo Esecutivo, seppur combattuto; un lacerante sì per taluni aspetti, ma, del resto, sono la portavoce al Senato. Un sì che è la sommatoria dell'assunzione di responsabilità indicata dal presidente della Repubblica Mattarella, dal precedente presidente del Consiglio Giuseppe Conte e, per ultimo ma non per importanza, dalla nostra base, coinvolta perché noi non diamo ordini di scuderia. La base si è espressa con il 60 per cento di sì mostrandosi favorevole alla circostanza che il MoVimento sostenga un Governo tecnico-politico che prevede un Ministero della transizione ecologica e che difenda i principali risultati raggiunti dal MoVimento 5 Stelle con le altre forze politiche indicate dal presidente Draghi. Quella stessa modalità e quella stessa piattaforma mi hanno consentito di essere qui oggi in qualità di senatrice della Repubblica.
2021-02-17	M5S	PellegriniMarco	E ancora, per le opere pubbliche, il valore dei bandi di gara è aumentato di circa il 10 per cento nel 2020, grazie ai decreti-legge sblocca cantieri e semplificazioni del Governo Conte e questo nonostante il lockdown. Nell'ambito della lotta alla povertà e dell'inclusione sociale, non possiamo dimenticare il successo costituito dal reddito di cittadinanza, che ha permesso a quasi tre milioni di italiani di sottrarsi a un baratro che altrimenti sarebbe stato sicuro. Anche in campo finanziario e fiscale i risultati raggiunti sono importanti, con lo spread in costante e significativo calo, soprattutto durante il secondo Governo Conte. Per quanto riguarda l'Europa, il Governo presieduto da Giuseppe Conte ha ottenuto risultati indiscutibili, addirittura inimmaginabili fino a qualche mese fa. L' austerity, che la faceva da padrona dal 2008, è su un percorso di progressivo superamento, che confidiamo sia irreversibile. È stato istituito il recovery fund, com'è noto, e per la prima volta è basato su un'emissione di debito comune europeo, con una combinazione di prestiti e contributi a fondo perduto che per la prima volta vede l'Italia come beneficiario netto. Inoltre, abbiamo ottenuto la sospensione del patto di stabilità e crescita e la sospensione delle rigide regole sugli aiuti di Stato, che finalmente ha aperto la strada alla maggiore presenza dello Stato in un'economia in pericolo, in un periodo di pandemia come questo, se lasciata in balia del libero mercato. Da italiano, mi auguro che riesca a fare a pieno gli interessi dei cittadini, in piena continuità con il Governo Conte e in questo modo a dare ragione ai suoi tanti estimatori che in questi giorni la descrivono con un entusiasmo al limite dell'idolatria. Questi ultimi giorni per noi del MoVimento 5 Stelle sono stati difficili, pieni di tormenti interiori, di lacerazioni, di dubbi, di confronti continui, in ragione delle nostre storie, dei nostri convincimenti, dei principi a cui ci ispiriamo, ma ovviamente tutto ciò è nulla in confronto a quello che stanno passando da quasi un anno tantissimi nostri concittadini, lavoratori, artigiani, imprenditori. Vede, presidente Draghi, ciascuno di noi è entrato in politica perché era insoddisfatto di come andavano le cose nel Paese e perché guardava con sgomento la distanza siderale tra i bisogni dei cittadini e le decisioni dei Governi. Volevamo un Paese più giusto, più solidale, più inclusivo, più rispettoso dell'ambiente e dei beni pubblici; un Paese che assicurasse a tutti i cittadini le stesse possibilità di crescita, sociale ed economica, e le medesime opportunità di vivere dignitosamente e di costruire il proprio futuro; un Paese moderno ed efficiente, capace di stimolare l'emersione e la valorizzazione delle migliori energie, capace di far crescere e di premiare i meritevoli, ma, allo stesso modo, strutturato per proteggere e aiutare i più fragili. Sono stati giorni tormentati. I nostri iscritti si sono espressi e ci hanno chiesto di votare sì, di continuare ad assumere su di noi la responsabilità di governare il Paese in questo momento drammatico. Questo risultato è vincolante per noi parlamentari, al di là dei travagli e delle convinzioni personali. Io sono convinto che la nostra comunità non ci ha chiesto di dare la fiducia a lei, presidente Draghi, o al Governo che lei presiede. Ci ha chiesto di dare fiducia ai cittadini, le cui vite sono state stravolte dalla pandemia. Ci ha chiesto di dare fiducia al Paese, alla voglia di superare le difficoltà, alla voglia di rinascita, alla voglia di continuare a cambiare in meglio le cose, ogni giorno, passo dopo passo. I nostri iscritti ci hanno chiesto di continuare ad essere la forza propulsiva del rinnovamento e, al contempo, attenta sentinella per scongiurare spiacevoli ritorni a un passato di austerity, di macelleria sociale e di letterine da Francoforte. Il momento è difficile. Quindi, in bocca al lupo a lei, al Paese e a tutti noi. Viva l'Italia e viva il MoVimento 5 Stelle!
2021-02-17	M5S	PellegriniMarco	Ora, sgombrato il campo da queste fandonie, possiamo provare a descrivere un quadro oggettivo. È innegabile che, anche grazie al MoVimento 5 Stelle e ad alcune misure da noi volute, restituiamo ai cittadini un Paese e un'Europa migliori di come erano soltanto tre anni fa, quando è iniziata per il MoVimento la responsabilità di Governo. Insieme al presidente Conte abbiamo fatto tantissimo, lavorando senza sosta, ogni giorno, nell'esclusivo interesse dei cittadini. I colleghi che mi hanno preceduto hanno già descritto quanto fatto nei diversi settori, ad esempio per il lavoro, con i tassi di occupazione che sono ai massimi da sempre, mentre il tasso di disoccupazione è ai minimi dal 2012. Lei stesso, presidente Draghi - e la ringrazio - ha riconosciuto qualche ora fa qui in Aula che interventi senza precedenti hanno permesso di preservare la forza lavoro in un anno drammatico, il che prova quanto sia stato fondamentale, tra gli altri, il lavoro svolto dal nostro ex ministro Nunzia Catalfo.
2021-02-17	M5S	QuartoRuggiero	A chi dovesse avere dubbi, la scienza dice che la Sars-CoV-2 è nata, si diffonde, provoca morte e deprime l'economia perché l'ambiente è malato e non viene rispettato. A chi tentenna, possiamo mostrare le immagini elaborate dai dati Copernicus Sentinel sulla Pianura padana, con una cappa inquinante che la pone al vertice per tasso di mortalità da particolato fine in Europa. A chi ancora si ostina a non capire, possiamo ricordare che la scienza imputa principalmente alle fonti energetiche fossili il surriscaldamento globale e la conseguente emergenza climatica.
2021-02-17	M5S	ToninelliDanilo	, che quei fondi in Europa li ha ottenuti. Queste risorse sono la chiave per la ripartenza del nostro Paese, sono la chiave per la transizione ecologica che lei ci ha promesso e che non deve rimanere solo sulla carta.
2021-02-17	PD	FedeliValeria	Dal suo discorso ho colto tutto il significato dell'innovazione e del cambiamento. Essere fiduciosi e combattivi è anche il senso che dovremmo dare alla nostra partecipazione per costruire davvero quell'Europa che lei ci ha delineato e di cui noi siamo particolarmente convinti, dove si supera ogni gender gap, grazie alla quale smetteremo in Italia di fare spreco di talenti e di competenze, di energie, di capacità politiche delle donne, in particolare delle giovani generazioni. Signor Presidente del Consiglio, questo è veramente il momento di sperare e di costruire insieme: siamo costruttrici e costruttori, perché vogliamo condividere ciò che lei ci ha proposto. C'è una cosa che vorrei dirle infine, perché il futuro - quello sì - è uno solo per tutte e per tutti e dovremo per forza condividerlo insieme, ma lo stiamo facendo con un grande Presidente, con un Governo all'altezza, con questo Parlamento e con questo Partito Democratico, con le sue donne e i suoi uomini assolutamente all'interno di una prospettiva di cambiamento.
2021-02-17	PD	FedeliValeria	Il terzo investimento strategico è trasversale, insieme economico, sociale e culturale, presupposto e premessa indispensabile per ogni cambiamento che vorremmo davvero realizzare; la parità di genere, a partire dall'aumento dell'occupazione femminile. Senza un piano straordinario su questo di tutto il sistema Paese non lo si può realizzare, quindi servono davvero politiche trasversali e lungimiranti, capaci di cambiare tutto, anche gli stereotipi, signor Presidente del Consiglio, che in parte nella visione secondo me non adeguata all'Europa l'insieme del Governo ha dato, purtroppo a partire dal mio partito. Pur riconoscendo l'altissima qualità delle competenze individuali selezionate, dovremmo però ragionare di più anche su questo, perché ci riguarda tutti, per entrare tutti insieme in un'Europa più avanzata e più progressista anche da questo punto di vista. Pertanto, signor Presidente del Consiglio, sono fiduciosa, ma combattiva.
2021-02-17	PD	FerrariAlan	Europa delle persone, lavoro, libertà amministrativa; Europa delle persone, Presidente, come unica prospettiva possibile nella quale la priorità assoluta è data al capitale umano e al lavoro come conquista di nuovi indispensabili - e qui i suoi richiami al processo di integrazione - equilibri tra opportunità e fragilità; la libertà amministrativa come piena emancipazione - non uso a caso questo termine - dei cittadini da un'amministrazione pubblica troppo poco disponibile a fare il loro interesse, troppo incapace di valutare l'impatto delle proprie scelte. Questi sono alcuni degli svincoli su cui dobbiamo - io penso - provare a incontrarci.
2021-02-17	PD	FerrariAlan	Signor Presidente del Consiglio, il Partito Democratico esprime convinto e leale sostegno al suo Governo, ne riconosciamo l'autorevolezza e ci riconosciamo nelle scelte che lei ci propone perché sanno guardare opportunamente oltre alle due gigantesche emergenze, la campagna vaccinale e il recovery plan. Lei, Presidente, eredita un Paese molto affaticato - come ha giustamente riconosciuto - dalla pesante crisi sanitaria ed economica, ma un Paese in piedi, grazie anche al lavoro fatto fin qui, per il quale voglio esprimere un vero ringraziamento al presidente Conte. Oggi si apre una fase nuova, bisogna che ci capiamo molto bene, perché è una fase che poggia - a mio avviso - su uno snodo tutt'altro che semplice da interpretare: siamo nel solco di una rottura di fase tra il prima (la preoccupazione per la salute) ed il dopo (la speranza della rivincita, la speranza della ricostruzione). È impossibile stare fermi: occorre dare subito l'idea agli italiani che abbiamo le idee chiare e passo sostenuto sulla ricostruzione, pur senza smettere di prenderci cura della loro salute. Lei giustamente si è chiesto chi e come lo può fare, se un Governo tecnico o politico, nel senso di ampia dimensione sociale delle sue scelte; un Governo a tempo, quello utile ad affrontare le due grandi urgenze di cui sopra, o un Governo che dovrà anche fare altro. Lo può e lo deve fare il Governo del Paese, mosso dallo spirito che lei ci ha rappresentato. L'Italia non ha tempo da sprecare, non pretende - si badi bene - solo normalità, non pretende nemmeno solo di spendere bene i 200 miliardi dell'Europa. L'Italia vuol tornare a sognare e vedere ogni giorno che il proprio sogno collettivo diventi realtà: niente di più affine, sulla carta, a un Governo di tutti o quasi tutti, guidato da un sentimento di unità nazionale. Ma questa è la risposta della ragione, e poi per l'appunto c'è il sentimento e il sentimento non ammette riserve. È per questo che noi, così diversi in questa maggioranza, abbiamo ancor più responsabilità. Nessun annullamento di soggettività, ma da domani cerchiamo motivi che ci affranchino nelle nostre diversità, percorrendo quindi strade parallele, oppure mettiamo le nostre più sincere energie per incontrarci in quegli svincoli da cui passa il futuro dell'Italia. Io scelgo la seconda strada e lo faccio con la mia storia, che è la storia di chi, a proposito di integrazione europea, sceglie la visione di Colorni: quella della costruzione del sogno europeo non come imposizione di un'ideologia sulle altre, bensì come progressiva e vera unità di tutti i popoli europei, di chi ha passato diversi anni con gli amici Luca Meldolesi e Marco Vitale ad animare il dialogo tra due città simbolo della diversità italiana - Milano e Napoli - sulle politiche per creare impresa, lavoro e sviluppo; di chi crede che avesse ragione Carlo Cattaneo e non Massimo D'Azeglio, perché il punto non è nemmeno oggi fare l'Italia, ma è liberarla, sprigionando la piena libertà amministrativa dei cittadini.
2021-02-17	PD	FerrazziAndrea	All'interno di questo panorama c'è il grande ragionamento, progetto e impegno comune sul recovery. Crediamo che ciò abbia una valenza politica per l'integrazione e una valenza economica per la competizione. Per noi non è un semplice raddoppio del bilancio ordinario dello Stato. Ciò costituirebbe un grave errore; non è nemmeno una serie di interventi a pioggia e, men che meno, aiuti indifferenziati per garantire i già garantiti. Deve essere un enzima, un moltiplicatore e un acceleratore di quel processo di cambiamento radicale che consenta al nostro Paese e all'Europa intera di essere un grande spazio di ricerca, innovazione, produzione di valore aggiunto, un grande mercato interno e un grande luogo di elaborazione di idee, piani industriali, politiche integrate non solo umanitarie, ma anche economiche e fiscali. Se l'Europa non sarà questo; l'Italia non sarà. Questo è il tema di fondo. Per tale motivo, come dicevamo prima, per noi i patrioti sono gli europeisti. Di ciò ne siamo assolutamente convinti. Il terzo termine che le hai usato oggi e nelle giornate precedenti è ambientalismo. Per noi l'ambientalismo non è semplice attenzione all'ambiente; non è nemmeno un approccio settoriale, ma è esattamente l'impegno strategico per la transizione ecologica e la rivoluzione green. Siamo coscienti, infatti, che in un mondo malato l'umanità non può restare sana e siamo coscienti che i tre termini che lei ha citato in riferimento al G20 - people, planet e prosperity - siano esattamente un sistema che si tiene insieme. Allora, quando parliamo di transizione ecologica e rivoluzione green, parliamo di politiche industriali che guardano al futuro, di politiche del lavoro, di ciò che di qualità si crea e che guarda avanti e alle future generazioni, di politiche per la ricerca e l'innovazione, coscienti che la tecnologia e la scienza sono amiche dell'ambiente, naturalmente non nel momento in cui la tecnoscienza diventa mito e sostituisce il mezzo al fine, ribaltando il rapporto tra l'umano e la tecnica, ma nel momento in cui l'uomo ha raggiunto un livello di consapevolezza culturale tale per cui può utilizzare in maniera sana e saggia la tecnica e la scienza per il bene di se stesso e del pianeta. Presidente, vengo all'ultima nota. In Senato abbiamo fatto un enorme lavoro su questi temi e lo porteremo avanti ( end of waste, l'emergenza e via dicendo). Secondo me, è mancata una nota nel suo intervento e le chiederei di integrarla: quando si parla di rigenerazione, dobbiamo inserire una politica per le città. Le città sono il luogo dove le persone a livello mondiale abitano e abiteranno sempre di più. Serve un'agenda urbana, serve una policy organica e una governance nazionale che non c'è mai stata. Bisogna parlare di rigenerazione, bisogna ripensare il modello di sviluppo a partire dalle città. Su questo e su altri punti ci troverà e ci troverete al vostro fianco. Grazie e buon lavoro.
2021-02-17	PD	FerrazziAndrea	Lei ha parlato di europeismo. Presidente, riteniamo che i patrioti sono gli europei e siamo convinti che i nazionalismi sono immancabilmente contro i propri cittadini. L'Europa per noi è un grande spazio. Nel suo intervento di questa mattina lei invitava - ho segnato molte delle cose che ha detto - gli Stati nazionali a cedere la sovranità nazionale per acquisire una sovranità condivisa. Presidente, noi crediamo che il destino dell'Europa sia un grande spazio e che debba essere gli Stati Uniti d'Europa, esattamente in analogia con gli Stati Uniti d'America, con tutto ciò che ne deriva. Presidente, siamo convinti, infatti, che o l'Europa si rafforza o l'Italia declina.
2021-02-17	PD	MarcucciAndrea	Signor Presidente, onorevole Presidente del Consiglio, autorevoli rappresentanti del Governo, gentili colleghi, voglio partire dall'ultimo passaggio del suo intervento, signor Presidente: oggi l'unità non è un'opzione, è un dovere, un dovere guidato da ciò che ci unisce tutti: l'amore per l'Italia. Non vi era modo migliore per cominciare questa avventura di Governo, nell'interesse del nostro Paese e della nostra comunità nazionale. La messa in sicurezza dell'Italia è ciò che ci impone quell'unità, quella visione diversa della politica, della cosa pubblica, quell'assunzione di responsabilità collettiva di tutti noi parlamentari, del Paese intero, della nostra collettività; la lotta alla pandemia, una marcia diversa, più decisa sul piano delle vaccinazioni, la capacità di interpretare correttamente e di attuare il recovery fund improntato a un atteggiamento fortemente ambientalista. Voglio sottolineare le sue parole, il suo ragionamento, la sua impostazione. Veniamo da un'esperienza di Governo - quella recente - che abbiamo sostenuto correttamente, fino in fondo; un Governo che ha ottenuto risultati importanti. Se oggi parliamo di 209 miliardi è grazie all'attività di quel Governo. È grazie al fatto che quel Governo e tutte le forze politiche che ne hanno fatto parte hanno permesso all'Italia di rialzare la testa in Europa e creato le condizioni affinché questi fondi arrivassero a nostro supporto e beneficio.
2021-02-17	PD	RossomandoAnna	Credo non sia un caso se molte colleghe, soprattutto le donne della Lega, hanno messo al centro del proprio intervento i temi del lavoro. Penso che su questo possiamo trovarci molto a discutere, perché i fatti sono testardi. Qual è dunque l'Europa a cui ci ha richiamato, signor Presidente del Consiglio, e che si è espressa nelle linee del recovery plan? Si tratta delle linee di un'Europa che pensa ci sia una responsabilità collettiva sull'emergenza climatica, come lei ci ha ricordato, e sulle soluzioni per resistere e superare il dramma sanitario della pandemia, che è anche sociale ed economico. Quanto alla transizione ecologica, non bisogna ovviamente fermarsi alla definizione: significa politica industriale, lavoro, ricerca e cura; tiene insieme queste cifre ed investe sul lavoro, in particolare su quello di qualità. Qui entra in campo il ruolo della mano pubblica, con investimenti e politiche fiscali, sulle quali lei, signor Presidente del Consiglio, ha tracciato linee molto precise, con la progressività del prelievo fiscale, che tenga conto certamente di un mondo che è cambiato e consideri quali dovranno essere i ceti non solo da sostenere, ma su cui investire. Quindi non si tratta certamente della progressività fiscale a cui pensavano i nostri costituenti, per quel che riguarda le indicazioni sui ceti, ma il principio ovviamente è il medesimo. Ci sono poi i temi della protezione umanitaria e dei rifugiati, di cui occorre farsi carico, e delle donne. Teniamo molto a questo punto e l'abbiamo inserito tra le proposte principali del Partito Democratico. Sappiamo che le quote di genere non sono sufficienti: pensiamo siano una condizione necessaria, ma sappiamo che non sono sufficienti, perché l'abbiamo sentito sulla nostra pelle. Quanto alla leva pubblica e alla ricostruzione, lei ha giustamente richiamato il dopoguerra come un paradigma, un grande momento di ricostruzione, che ha visto una grande rinascita, soprattutto nel nostro Paese, perché c'era tutto da ricostruire. L'analogia con l'oggi è che c'è tutto da innovare: è qui che si innestano gli investimenti pubblici e privati e la ricerca e la creazione di lavoro di qualità ed è qui che sta il riscatto civico e morale. Mi perdoni, signor Presidente del Consiglio, se per un attimo mi rivolgo alla sua persona e non alla sua funzione. Spero di restare nei limiti, ma vorrei dare un contributo su un'osservazione. Oggi siamo in un'era molto simbolica e anche lei si trova pienamente in questo paradigma. Voglio dire la mia: il suo grande valore, il suo grande contributo e la generosità con cui si è messo in campo - ovviamente lo sa - non fanno solo riferimento alla sua grande competenza; la sua storia parla, con riferimento all'uso della leva pubblica e alle battaglie che si possono e si devono fare, che sono ovviamente battaglie politiche. Credo che, da questo punto di vista, tale simbolo sia molto avvertito dagli italiani, che vi ripongono molta fiducia. Concludo con le ultime considerazioni. Sul sostegno all'occupazione ha fatto osservazioni molto chiare e tutt'altro che neutre, dicendo anche che c'è bisogno di una selezione. Discutiamo di questo, ma quando si perde un posto di lavoro o si chiudono centri produttivi, occorre avere immediatamente un altro posto di lavoro qualificato e garantito dalle politiche dello Stato: queste sono le politiche attive del lavoro. Una conclusione finale: nel riconoscere come nostri i contenuti e l'impostazione che ha dato, non stiamo partecipando a contrassegnare il territorio di una parte politica: tenere il punto su queste direzioni molto chiare e su queste tracce è il nostro contributo alla stabilità del Governo. Rispondendo «ci siamo!» alla responsabilità...
2021-02-17	PD	RossomandoAnna	Non sono d'accordo con chi derubrica o sottovaluta il fatto che qualcuno che oggi è in maggioranza e prima era all'opposizione possa starci su quest'Europa, a differenza delle posizioni passate. La politica vera e alta, utile al Paese, è quella che riesce a spostare equilibri e posizioni, ovviamente nel rispetto dei punti di vista di tutti.
2021-02-17	PD	RossomandoAnna	Signor Presidente, signori ministri, onorevoli colleghi, signor Presidente del Consiglio, lei oggi ci ha richiamato alla responsabilità e alla cooperazione come cifra delle ragioni del nostro «sì». Lei però ha tracciato un percorso e un'analisi che non sono neutre e di questo la ringraziamo. È anche per questo che non siamo al tramonto della politica. Lei è partito dall'imprescindibile scelta europeista e atlantista ed è all'Europa del qui e ora che ci ha richiamato, per questo non è neutra, un'Europa che comincia ad essere politica e non solo monetaria, obbligata ad esserlo probabilmente anche dall'emergenza pandemica.
2021-02-17	PD	ValenteValeria	Il nostro sistema produttivo nel suo complesso si è mostrato ancora ingessato, poco moderno e competitivo, troppo resistente all'innovazione tecnologica e alla digitalizzazione. Arretratezza che non ci rimprovera solo l'Europa, ma la cui gravità è espressa dalla qualità e dalla quantità dell'occupazione nel nostro Paese.
2021-02-24	FI	AimiEnrico	Io sono convinto - e dalla sua relazione emerge in maniera chiara - che noi oggi abbiamo una prospettiva politica di visione nei confronti dell'Africa. Io ho ricordi meravigliosi e non obliati di quel continente, che ha una varietà climatica e una forza straordinaria, al quale l'Italia deve rivolgersi, insieme all'Europa, con uno scopo di missione. In Africa abbiamo un miliardo e 314 milioni di abitanti (sono quadruplicati in mezzo secolo) e abbiamo 413 milioni di persone che vivono in condizioni di povertà assoluta. È un continente - come lei ha riferito - da un lato straordinariamente interessante, bello, meraviglioso, ma al contempo è estremamente a rischio. È un continente instabile, nel quale è necessario agire con grande attenzione a livello di politica internazionale.
2021-02-24	FI	AimiEnrico	Macron ha evidenziato che l'Africa è un continente vicino, cui dobbiamo dedicare come Europa un'attenzione particolare. Dobbiamo soprattutto renderci conto - è un invito del presidente Macron - di quanto sia importante raccogliere l'appello che arriva da alcuni Paesi africani dell'area occidentale infestati da milizie jihadiste che hanno creato e stanno creando scompiglio. Voglio ricordare che il 14 febbraio scorso, proprio in Congo, c'è stato un assalto a una scuola che ha provocato 14 morti. Noi abbiamo pertanto la necessità di guardare a quel continente con rinnovata attenzione e l'Europa deve acquisire un'autonomia strategica, diventando superpotenza, così come lo sono gli Stati Uniti, la Russia e la Cina. Solamente se sapremo diventare superpotenza potremo salvaguardare gli interessi dell'Europa, ma anche dell'Africa, con un intervento autentico inserito in una visione assolutamente positiva. Quindi: autonomia strategica, Europa superpotenza e soprattutto la volontà di riportare in quelle terre la pace. Voglio semplicemente ricordare...
2021-02-24	FI	ModenaFiammetta	In secondo luogo, riteniamo che sia stato sicuramente positivo il coinvolgimento del Ministro dell'economia, perché nel momento in cui si pensa alle chiusure devono essere anche garantiti i ristori. Riteniamo altresì positivo, anzi indispensabile, che ci sia un unico portavoce per quello che riguarda la parte scientifica. Signor Ministro, ne abbiamo già parlato in un'altra sede e in un altro momento: non possiamo più avere mille voci scientifiche. Oltre a questo, c'è un suggerimento che mi sento di dare con forza: quando vengono citati i dati e vengono fatti i confronti con gli altri Paesi europei (cosa indispensabile, perché questa pandemia scende dal Nord verso di noi), credo che sia opportuno essere più precisi con riferimento non solo alle misure di chiusura che vengono prese in Europa, ma anche ai risultati che si ottengono a seconda delle chiusure, perché altrimenti si rischia di dare l'idea di scegliere la chiusura semplicemente perché è la strada più semplice.
2021-02-24	FI	PaganoNazario	In merito alle notizie che ci arrivano dall'Europa, ieri ho letto l'intervento del presidente della Commissione Von der Leyen, la quale ha affermato che il problema non è tanto il numero dei vaccini che devono comunque essere prodotti, ma quante dosi si riescono a produrre.
2021-02-24	FI	RonzulliLicia	Allora, ministro Speranza, cambi davvero passo, lo faccia davvero e lo faccia insieme a noi. Alla narrazione del «chiudiamo per essere sicuri» contrapponiamo quella dell'«apriamo in sicurezza». Al racconto entusiastico del «siamo primi in Europa per vaccinazioni» contrapponiamo la realtà di un Paese che deve essere capace di avere le dosi sufficienti e di somministrarle immediatamente.
2021-02-24	FdI	GarneroSantancheDaniela	Pertanto è mancata proprio l'informazione che devono avere gli italiani per poter vedere la luce. È inutile infatti parlare di qualsiasi cosa: se non arrivano e non si fanno i vaccini, non possiamo parlare di null'altro. Lei sa benissimo, signor Ministro, che i vaccini non servono soltanto per quella che naturalmente è la questione primaria, cioè la difesa della vita (e oggi ci ha elencato il numero dei morti non solo nel nostro Paese, ma in molti Paesi). È soprattutto una questione di competitività. Se voi continuate a perdere tutto questo tempo partiremo per ultimi. Non le sarà sfuggito che la Gran Bretagna ha già fatto milioni di vaccini e che ieri il premier ha detto che tra poco la Gran Bretagna uscirà fuori dalla pandemia e tornerà alla vita normale. Si può dire, sempre che non sembri una bestemmia nel vostro Governo super-europeista (e lo dico con le carte in regola, perché abbiamo un leader che in Europa ci sta e molto bene, essendo il presidente della terza famiglia europea), che la Gran Bretagna è riuscita ad avere le dosi e a fare i vaccini perché forse è fuori dall'Europa? Vi è venuto in mente di poter muovere una critica, anziché vantarsi, come ha fatto lei in passato, per come è grande questa Unione europea e per il salto di qualità che era stato fatto, perché finalmente vi era la centralizzazione dell'acquisto che veniva vista come un passo in avanti assolutamente da sottolineare, come lei ha fatto in diverse occasioni pubbliche? E oggi cosa ha da dirci su quel contratto stipulato dalla Von der Leyen, nel quale anche la persona meno avvezza a firmare contratti avrebbe previsto delle penali nel caso in cui le case farmaceutiche fossero venute meno agli impegni che avevano preso? Invece qua oggi siamo tutte vittime, siamo tra coloro che son sospesi, perché non sappiamo niente. Lei è venuto qua, ha parlato per quaranta minuti, ci ha raccontato di tutto e di più, ma nei fatti non sappiamo ancora quando e quanti vaccini arriveranno. È per questo che esprimo la nostra grande insoddisfazione. Mi lasci, poi, dire che non vediamo discontinuità. Anche oggi tutti i giornali d'Italia parlano dell'apertura dei ristoranti nelle zone gialle fino alle ore 22. Noi abbiamo presentato un emendamento, firmato dai senatori La Russa e Totaro, e ieri in Commissione - udite, udite - è stato sospeso. Smettetela, quindi, di raccontare balle agli italiani, perché anche dare false speranze è una responsabilità enorme che vi state assumendo. Concludo rivolgendole un appello, ministro Speranza: visto che la discontinuità non c'è, perché tutto funziona come prima, abbiate almeno il coraggio di mandare via il commissario Arcuri.
2021-02-24	FdI	RautiIsabella	Signor Presidente, ieri Fratelli d'Italia ha portato alla Conferenza dei Capigruppo tre proposte di modifica al calendario, ma è solo per una di queste che ci troviamo a votare. Sono contenta di poter illustrare in Aula la ragione anche politica della nostra richiesta. Fratelli d'Italia chiede che il Presidente del Consiglio venga in Aula, o oggi pomeriggio, dopo le comunicazioni del ministro Speranza, o domani mattina (i tempi ci sarebbero) per riferire in vista del Consiglio europeo del 25 e 26 febbraio prossimi. Si tratta di un Consiglio europeo straordinario, rispetto ai quattro canonici, convocato con una lunghissima e interessantissima lettera di convocazione da parte del presidente del Consiglio europeo Charles Michel. Se voi leggete, come io ho fatto, la lettera di convocazione, vi renderete conto della estrema importanza del Consiglio, che è diviso in due giornate. Quella di venerdì riguarda i temi della sicurezza, ma quella di domani pomeriggio, alle ore 15, riguarda, invece, esclusivamente i temi della pandemia, secondo un ordine del giorno che affronta la questione dell'autorizzazione, della produzione e della distribuzione dei vaccini nel contesto europeo. È evidente che la lettera che convoca il Consiglio straordinario sottolinei come l'Europa debba rivedere la sua strategia in termini di contenimento, anche rispetto alle nuove allarmanti varianti, nonché in termini di programmazione, produzione e distribuzione dei vaccini. Si tratta, quindi, di una questione cruciale, della quale, evidentemente, nell'unica volta in cui le Aule hanno incontrato il presidente Draghi, non è stato possibile parlare. È questione, però, che dovrebbe caratterizzare il cambio di passo di questo Governo. È questione che il presidente Draghi ha avocato quasi personalmente a se stesso, proprio per sottolineare l'importanza strategica per l'uscita dalla crisi pandemica: vaccinare tutti e il prima possibile. Se voi leggete la lettera della convocazione, non c'è una parola che non riguardi tutti i cittadini. Quindi, si tratta di un Consiglio straordinario, estremamente importante, sui temi che più ci assillano, quelli della salute. Io sono convinta, nel mio personale sentire, e arrivo a dire che, se il presidente Draghi ascoltasse questa nostra richiesta, si dimostrerebbe più sensibile della sua maggioranza patchwork, che sicuramente vi si opporrà. Questo tema, tra l'altro, non solo riguarda tutti i cittadini, ma chiama in causa anche le opposizioni. Come è stato più volte ribadito, infatti, la nostra opposizione, l'unica al momento in quest'Aula, ha confermato, sin dall'inizio, che è disponibile a sostenere i provvedimenti utili per l'Italia. È evidente che la questione vaccini richiama tutti a un'assunzione di responsabilità. Poiché, nella gestione europea, per ammissione stessa della von der Leyen, purtroppo ci sono stati dei pasticci, è bene sapere di cosa si discuterà e che cosa dirà l'Italia nel Consiglio europeo straordinario. La stampa ci anticipa una telefonata intercorsa tra il nostro Presidente e la presidente Merkel su questo argomento. Per carità, è giustissimo, ma noi crediamo che, nella dinamica democratica e parlamentare, su un tema come questo, che non è politico, ma vitale e riguarda tutti, un passaggio alle Camere, in vista di questo importantissimo Consiglio europeo straordinario, sarebbe molto opportuno e sarebbe un bel gesto, nonché di un gesto di grande discontinuità rispetto a un passato che ci ha visti quasi abituati - nel nostro caso costretti - a veder svuotare la consuetudine dei passaggi e delle informative al Parlamento. Quando mi sia obietta - perché è accaduto - che non c'è un obbligo di legge, in quanto quest'ultimo riguarda soltanto i quattro Consigli europei canonici previsti, lascio l'onere della prova a chi contesta. Tutti sanno, infatti, che nell'ultimo anno e mezzo si è affermata una prassi di Consigli straordinari rispetto ai quattro canonici per due motivi: da un lato, a causa dell'emergenza, della pandemia, della condizione in cui l'Europa versa sia dal punto di vista sanitario che economico, dall'altro, anche per la possibilità che tali incontri si svolgano, come sarà domani, in videoconferenza. Al di là della formalità o meno - non entro ora in questo elemento - e del fatto che vi siano o meno le comunicazioni finali, che non sono previste, il punto è squisitamente politico e di importanza fondamentale: è opportuno informare il Parlamento di quanto si intende andare a sostenere al Consiglio straordinario europeo di domani, in particolare quello sui vaccini e la lotta alla pandemia, e raccogliere da parte di queste Assemblee, pur contingentando i tempi se necessario, ogni proposta utile a rafforzare le nostre richieste e il nostro contributo in Europa. La richiesta dell'opposizione, quindi, non è una richiesta capricciosa o distruttiva, anzi è esattamente il contrario. Per questo, Presidente, chiedo che si metta ai voti una modifica del nostro calendario dei lavori che preveda l'informativa del Presidente, tra oggi pomeriggio e domani mattina, in vista del citato Consiglio straordinario europeo sulle materie delle vaccinazioni, della lotta alla pandemia e sui temi di sicurezza che attengono però alla giornata di venerdì.
2021-02-24	FdI	UrsoAdolfo	C'è anche bisogno, però, signor Ministro degli affari esteri, di porre l'attenzione sulla nostra rete e sulla sicurezza che essa offre ai nostri cittadini all'estero e ai nostri diplomatici. C'è bisogno di farlo, perché è sottodimensionata: in un'ambasciata importante come quella di Kinshasa ci sono poche persone addette alla sicurezza e poco personale diplomatico. Eppure, si tratta dell'ambasciata di un Paese centrale in un contesto geopolitico e storico che è noto a tutti, per le responsabilità storiche di alcune potenze europee lontane nel tempo, prima dell'indipendenza, ma anche recenti: quella guerra mondiale africana di cui si parla, infatti, che è avvenuta venticinque anni fa, chiama in causa potenze regionali che stanno emergendo oggi - ovviamente Ruanda, Burundi, Uganda e l'ex Zaire, oggi Congo - ma anche potenze mondiali che si contendono quel territorio, con le responsabilità che gli storici stanno accertando e che sta alla politica di oggi individuare. In quel mondo, in quel teatro, c'è gran parte delle risorse che una volta venivano considerate materie prime del mondo, oro e diamanti, ma anche delle risorse future del mondo: cobalto, coltan e metano. Non a caso, in quel contesto ci sono tutti e operano in diverse sembianze con propagazioni che stanno rendendo ancora più difficoltosa la vita in Africa a quelle Nazioni, perché da lì si va anche nel Corno d'Africa, dove abbiamo dimenticato il nostro ruolo, come pure nella guerra del Tigray. Da lì si va anche in Mozambico, Paese del quale siamo il primo partner, con investimenti energetici importanti, come in tutta l'Africa. Dimentichiamo che l'Italia è il terzo Paese investitore in Africa, il primo per investimenti energetici, e può esserlo anche per le connessioni digitali del Continente, se solo avessimo una politica digitale, in questo campo. Ebbene, è chiaro a tutti che l'epicentro di quella guerra mondiale nella Repubblica Democratica del Congo si propaga in territori in cui la presenza italiana è ancora più significativa e non abbiamo una chiara politica estera all'interno dell'Unione europea e con l'Unione europea, se è vero, com'è vero, che alcune potenze europee agiscono in dissonanza rispetto alle esigenze dei popoli africani, con una visione - lo posso dire - eccessivamente egoistica, essendo emerso ovviamente anche il loro coinvolgimento storico in quelle guerre globali di cui prima si parlava. Abbiamo quindi bisogno di una diversa politica estera, che sia maggiormente presente in quell'area e che coinvolga l'Europa, tanto più che - dobbiamo esserne consapevoli - con la nuova amministrazione americana il conflitto tra l'Occidente e la Cina, se volete, sotto diverse forme, si è combattuto e si combatterà sempre più in quella terra. Dobbiamo esserne consapevoli, come europei e come italiani, per le responsabilità storiche, politiche ed economiche che certamente abbiamo. Signor Ministro degli affari esteri, vogliamo che proceda sulla strada che oggi ha detto di voler imboccare per accertare le responsabilità del Programma alimentare mondiale delle Nazioni Unite, per rivedere le procedure. Non basta infatti accertare le responsabilità: serve farlo in quanto si individuano, per evitare che episodi simili si ripetano, nuove procedure all'interno del programma delle Nazioni Unite, così come all'interno del Ministero degli affari esteri. Abbiamo bisogno di una presenza diplomatica e di sicurezza in quel territorio ben più significativa di quella che abbiamo rappresentato sino a oggi. Abbiamo bisogno di una consapevolezza della classe dirigente che metta insieme la politica in Corno d'Africa e in Mozambico con quella centrafricana. Gli italiani si chiedono come mai abbiamo tutte queste missioni internazionali, con una presenza militare italiana - dall'Afghanistan al Libano - tra le principali al mondo, e non riusciamo a tutelare i nostri diplomatici e i nostri cittadini là dove vivono.
2021-02-24	M5S	CastelloneMariaDomenica	Chiediamo, inoltre, al Ministro di fare in modo che non ci siano ritardi nella vaccinazione dei soggetti fragili. Come il Ministro ha ricordato, quasi sei su dieci deceduti sono ultraottantenni e quasi tutti sono soggetti fragili. Siamo ancora molto lontani dal vaccinare tutti gli ultraottantenni che l'Europa ci chiede di vaccinare entro la fine di marzo: siamo appena al 3 per cento di persone che hanno ricevuto la doppia dose e al 6 per cento di persone che hanno ricevuto la prima dose. Agli ultraottantenni vanno aggiunti tutti gli altri soggetti fragili, tra cui i malati oncologici. In Italia ci sono 3,5 milioni di persone che vivono dopo una diagnosi di tumore e più di un milione di pazienti oncologici in trattamento. Per questi pazienti la mortalità sale dal 3 per cento al 25 per cento e raggiunge addirittura il 50 per cento nei soggetti trapiantati.
2021-02-24	M5S	CastelloneMariaDomenica	Signor Presidente, Governo, colleghi, come ha detto il ministro Speranza stiamo percorrendo l'ultimo miglio di quella che noi abbiamo sempre definito una maratona e non una corsa ai cento metri. Una maratona in cui abbiamo avuto un faro a guidarci e questo faro è stata la scienza. Anche in questo mio intervento voglio partire riprendendo alcuni dati menzionati dal Ministro: oggi un cittadino europeo su dieci è stato contagiato dal Sars-Cov-2, uno su cinquecento è deceduto. Siamo a più di 2 milioni e mezzo di morti nel mondo e diversi Paesi sono in lockdown. I dati in Italia invece dicono che dodici Regioni vedono un aumento del numero dei contagi per 100.000 abitanti; questo aumento dei contagi supera il 5 per cento in 17 Province, soprattutto per la circolazione di varianti più contagiose. Quindi, come ha detto il ministro Speranza, l'indice RT che è l'indice di trasmissibilità torna ad avvicinarsi pericolosamente all'unità e quando questo indice supera l'1 sappiamo che aumentano in maniera esponenziale i contagi che mettono a rischio la tenuta del nostro servizio sanitario. Questi dati ci impongono ancora una volta di prendere delle decisioni politiche. Quello che però chiediamo al ministro Speranza è di passare da dati aggregati a dati puntuali, che siano resi pubblici in modo anonimo e disaggregato, per garantire quella trasparenza di cui lo stesso Ministro parlava, trasparenza che viene chiesta da tutte le società scientifiche per poter utilizzare questi stessi dati a fini di studio e di ricerca. C'è anche un altro dato di fatto che è preoccupante, a mio avviso, ed è quello che indica come l'Italia sia passata dall'essere il primo Paese europeo per somministrazione di dosi di vaccino ad essere invece uno degli ultimi. Questo chiaramente non può essere legato solo alla carenza nell'approvvigionamento dei vaccini, perché questa carenza è la stessa in tutta Europa. Il fatto che l'Italia sia passata agli ultimi posti è invece legata alla difformità della somministrazione vaccinale nelle varie Regioni, che si è evidenziata quando siamo passati dalla prima fase di vaccinazione, quella che interessava tutti gli operatori sanitari e gli ospiti e gli operatori delle RSA, alla vaccinazione di massa, partendo dalle Forze dell'ordine e dagli operatori del settore scolastico. Come ha detto il Ministro, la pandemia non si combatte solo con un buon governo a Roma, perché, se la struttura commissariale garantisce e fornisce alle Regioni le dosi vaccinali, poi serve uno stretto coordinamento per far sì che queste siano effettivamente somministrate. Oggi, invece, un quarto dei vaccini che arrivano alle Regioni non viene somministrato: la Calabria somministra solo il 60 per cento dei vaccini, tutte le altre Regioni sono intorno al 75 per cento. Questa difformità è legata non solo a una difficoltà di definire la platea da vaccinare (alcune Regioni sono partite con la vaccinazione degli ultraottantenni, in altre si stanno vaccinando anche i soggetti fragili, mentre in altre ancora questa fase non è ancora partita); la difficoltà è, infatti, soprattutto logistica e organizzativa. Noi accogliamo con favore l'accordo raggiunto con i medici di medicina generale affinché diventino anch'essi operatori vaccinali. Chiaramente, come avevamo previsto - e infatti nel decreto ristori avevamo inserito un emendamento a tal fine... PRESIDENTE. Cortesemente, colleghi, possiamo abbassare il brusio dell'Assemblea? Io non riesco a sentire la senatrice Castellone. CASTELLONE (M5S). Con un emendamento al decreto ristori noi avevamo chiesto che i medici di medicina generale vaccinassero non all'interno dei propri studi ma in ASL e ospedali, per mettere in sicurezza operatore e utente. Questo è quello che chiedono oggi gli stessi medici. Un'altra difficoltà logistica legata, ad esempio, alla somministrazione dei vaccini all'interno delle farmacie è la previsione di avere sempre un medico supervisore. Torniamo, quindi, sull'elemento debole di tutto il nostro servizio sanitario nazionale, cioè la carenza di personale, derivante dallo scorso decennio di tagli perpetui e costanti al comparto, soprattutto degli operatori sanitari, considerando anche il fatto che ben 46.000 operatori sanitari sono passati dal settore pubblico a quello privato. Le Regioni, però, purtroppo continuano ad assumere solo personale precario. Inoltre, il bando che era stato fatto per reclutare 15.000 operatori (3.000 medici e 12.000 infermieri), a cui hanno partecipato 24.000 medici e infermieri, oggi vede assunti nei centri vaccinali solo 1.300 operatori. Siamo quindi molto lontani dalle previsioni. Nella proposta di risoluzione che abbiamo presentato abbiamo inserito dei punti che, a nostro avviso, sono importanti. Vogliamo sollecitare il Ministro affinché chieda alle Regioni di assumere personale a tempo indeterminato, soprattutto per coprire il fabbisogno di salute della popolazione. Oggi siamo molto al di sotto del livello necessario a soddisfare il fabbisogno di salute in condizioni standard, immaginiamo nella gestione di una pandemia. Per fare questo abbiamo chiesto di inserire, già nel testo del decreto milleproroghe, come è stato fatto, la proroga della stabilizzazione per tutti i precari che a fine 2021 raggiungano i trentasei mesi di anzianità. In alcune Regioni, come la Puglia, sono stati licenziati, dopo quasi trentasei mesi, 800 operatori sociosanitari che erano stati impegnati e utilizzati nella gestione di questa pandemia. Quelli che noi stiamo chiamando "eroi" li stiamo scaricando, non prorogando i loro contratti. Mi dispiace dover constatare che, mentre noi, all'interno del milleproroghe, pensavamo ai precari e agli operatori sanitari, altre forze politiche della stessa maggioranza hanno, invece, voluto azzerare il mandato dei presidenti degli ordini professionali
2021-02-24	PD	AlfieriAlessandro	Tutti quei Paesi stanno conoscendo una crescita demografica impressionante: la maggior parte della popolazione (circa il 75 per cento) è sotto i trent'anni. Se non si dà loro una prospettiva di sviluppo e non si investe là come Europa, portando insieme a ragionare anche attori di prima grandezza come gli Stati Uniti e la Cina in una strategia comune, rischiamo di fallire in un territorio che poi diventa preda delle milizie e anche magari degli interessi di attori non statuali del mondo occidentale.
2021-02-24	PD	RampiRoberto	Poi c'è il compito di chi governa in una condizione come quella in cui si è trovato in particolare lei, che per questo ha tutta la nostra vicinanza e il nostro supporto e, dalla scorsa settimana, un supporto molto più ampio che credo potrebbe aiutare ad affrontare questa ultima fase con una maggiore solidarietà tra di noi, più equilibrio tra le forze politiche e un maggiore sforzo per non giocare il derby di chi vuole aprire e di chi vuole chiudere. È un derby di cui non abbiamo bisogno; non siamo in una partita di campionato e neanche in una partita internazionale: non dobbiamo tifare per l'Italia o per un altro Paese; dobbiamo lavorare tutti insieme per sconfiggere questo virus. Ministro, ho avuto la fortuna di partecipare ai lavori dell'Assemblea parlamentare del Consiglio d'Europa, sia in Commissione cultura che in Assemblea, e le questioni che ci poniamo in questo Paese se le pongono tutti; sono esattamente le stesse questioni, e qualche volta il nostro provincialismo ci mette nella condizione di guardare agli altri dicendo che loro hanno risolto, che hanno fatto meglio, che si sono comportati in maniera diversa, per poi scoprire che la discussione è esattamente la stessa perché le grandi questioni che abbiamo davanti sono le medesime. Le nostre società, che si erano strutturate sulla relazione, sulla mobilità, sulla velocità, sugli spostamenti, si sono trovate davanti a un piccolo nemico, come in quel bellissimo film in cui Merlino - non so se vi ricordate - si trasforma in virus e sconfigge il grande drago, perché il piccolo virus è molto più forte e molto più potente di un drago o di una tigre. Questa è la nostra situazione. E in questa situazione qual è il compito fondamentale di cui quest'Assemblea deve farsi carico? Dare indirizzi e priorità per trovare i punti di equilibrio. Noi ci occupiamo molto - e giustamente - di economia, e sappiamo che ci sono realtà che non possono rimanere per lungo tempo chiuse. Di fronte a tali realtà rispondiamo con un pacchetto importante di ristori. Lo abbiamo fatto, proviamo a rispondere sul piano economico. Poi ci sono degli aspetti funzionali: quando ci si chiede quale sia la differenza tra le aperture dei ristoranti a mezzogiorno e alla sera, la risposta è evidente, se non ci si vuole animare di polemica. Il ristorante a mezzogiorno ha una funzione pratica, le persone lavorano e da qualche parte devono pur mangiare, perché non tutti possono tornare a casa o portare il pranzo in ufficio, ma c'è anche chi si sposta. La funzione del ristorante di sera è una funzione conviviale, a cui teniamo tutti, non la condanniamo assolutamente, ma a cui possiamo rinunciare se, sull'altro piatto della bilancia, c'è la tutela della salute. Ovviamente dobbiamo poi ristorare chi svolge quella funzione. C'è però un tema diverso, che riguarda i luoghi della cultura e la scuola. Non si tratta, in questo caso, di attività che possono essere ristorate sul piano economico ed esse non hanno solo una funzione conviviale. Lo sottolineo: non c'è niente di male nella funzione conviviale ed è chiaro che la scuola e il teatro hanno anche una funzione conviviale, ma non solo. Essi sono un elemento primario, sono una funzione indispensabile dello stare insieme e hanno anche una funzione indispensabile per combattere un virus come questo, che si combatte con l'educazione, con la cultura, con la comprensione di ciò che si ha davanti e anche con la costruzione della speranza nel futuro che ci aspetta. Quindi, la funzione che il teatro, la musica, la scuola, lo spettacolo viaggiante e i luoghi dell'aggregazione culturale possono fornire è anche quella di educare ai comportamenti virtuosi, che servono a combattere il virus. Combatteremo meglio il virus se saremo capaci di comportamenti virtuosi e se ci comporteremo in un modo adeguato, non perché temiamo la multa e la sanzione o perché temiamo che ci siano le Forze dell'ordine dietro l'angolo, ma perché abbiamo interiorizzato tali comportamenti; questa è la funzione primaria della cultura. Credo dunque che, nel dibattito in corso su questi temi, ci sia una sua grande sensibilità, anche personale, e credo dunque che, con grande rigore, attenzione, serietà e prudenza, dovremo provare a capire quando e come - ma al più presto - riuscire ad aprire. Magari potremo farlo laddove è possibile, magari nelle zone del Paese in cui ciò può avvenire con maggior sicurezza o negli spazi più grandi e che si possono organizzare meglio. Occorre però riaprire questi spazi, aprire le nostre scuole, anche le superiori, magari proprio perché stanno arrivando i vaccini per gli insegnanti, e aprire i teatri, i cinema, i luoghi della musica e dell'aggregazione. Occorre restituire al Paese una delle sue funzioni principali. Non dimentichiamo che queste persone sono i nostri migliori alleati, sono donne e uomini che nella vita hanno scelto di svolgere un compito che sicuramente è il loro mestiere e la loro fonte di reddito - non c'è niente di male - ma hanno anche deciso, nel calcolo su come impegnare la propria vita, che, oltre all'entrata economica, c'era anche qualcos'altro che li muoveva, ovvero la volontà di restituire e di fornire qualcosa agli altri. Signor Ministro, lei ha l'importantissimo compito della tutela della salute. Non sono assolutamente una persona che drammatizza, ma penso che oggi, insieme al pericolo evidente e drammatico del virus, vi sia anche un altro pericolo per la salute, che riguarda proprio la solitudine e la necessità, in particolare dei più piccoli, dei bambini, dei ragazzi e delle ragazze, di ricostruire capacità di relazione e di socialità. Entrambi questi elementi vanno tenuti in equilibrio sulla bilancia, con rigore e serietà, come abbiamo cercato di fare in altri difficili momenti di apertura e di chiusura, come abbiamo tentato di fare differenziando sempre di più i territori e come abbiamo tentato di fare aprendo alla possibilità, per alcune persone, di incontrarsi e di vedersi anche nei periodi di chiusura. Dentro a questo equilibrio dobbiamo trovare lo spazio e sentire la priorità. Concludo come ho iniziato: la funzione di questa Assemblea è far comprendere al mondo dei lavoratori della cultura e dei lavoratori dello spettacolo che la politica ritiene che loro siano, più dell'economia e insieme alla salute, una priorità di questo Paese. Questo è il mio appello ed è la riflessione che abbiamo portato avanti in queste ore come Gruppo del Partito Democratico. Questa è anche la posizione che oggi la Commissione istruzione del Senato, in maniera unanime, ha voluto esprimere. Credo che questo sia uno degli impegni fondamentali che dobbiamo assumere nel percorso di uscita dalla pandemia per le prossime settimane. PRESIDENTE. È iscritta a parlare la senatrice Garnero Santanché. Ne ha facoltà.
2021-02-25	FI	VitaliLuigi	Il Governo si è preso l'impegno a normare complessivamente questa materia, distinguendo situazioni contingenti di bisogno e di necessità da quelli che invece hanno sfruttato immeritatamente questa situazione. Si è impegnato, altresì, a trovare il modo e i percorsi per indennizzare e ristorare i proprietari, che non sono dei negletti nel nostro Paese. Sono persone perbene, che con il loro lavoro hanno investito nella proprietà immobiliare: non è colpa loro se, a differenza di quello che succede in tutta Europa, l'85 per cento degli italiani è proprietario di casa. È una percentuale che non esiste da nessuna parte in Europa e neanche, credo, nel mondo. Queste persone meritano di essere tutelate al pari di tutte le altre categorie del nostro Paese.
2021-02-25	FI	VitaliLuigi	Sappiamo che alla Camera dei deputati è stato approvato un ordine del giorno che impegna il Governo ad affrontare questa problematica nel suo insieme e a non spezzettarne l' asset importante, così com'è stato fatto fino a qualche tempo fa. Se ci troviamo in queste condizioni, è proprio per la cosiddetta politica dello spezzatino, per cui abbiamo sempre messo sul mercato i pezzi pregiati dei nostri asset e abbiamo mantenuto quelli che ci portavano, invece, problematiche. Un'altra situazione che ci sta particolarmente a cuore è la giustizia. Consentitemi di dire che, per quanto apprezzi e stimi il collega Balboni, non considero la questione esattamente secondo il suo punto di vista. Sono stati infatti approvati un ordine del giorno alla Camera e due in Commissione al Senato, nei quali il problema della ragionevole durata dei processi è stato affrontato. Il Governo si è impegnato a liberare i finanziamenti e a fare una riforma nel settore della giustizia, oltre che in quello fiscale. Peraltro, è un requisito richiesto dall'Europa e il Governo si è impegnato ad affrontarlo. Certo, abbiamo cancellato o nascosto la parola prescrizione, perché probabilmente avrebbe creato delle ferite, ma quando si dice di voler fare una riforma del processo penale che tenga conto dell'articolo 111 della Costituzione e della ragionevole durata dei processi è evidente che stiamo parlando di prescrizione e che non possiamo permettere che le deficienze di un sistema ricadano sul cittadino. Abbiamo grande fiducia nel neoministro della giustizia. Oltre ad essere stata una eminente Presidente della Corte costituzionale e una altrettanto eminente docente universitaria, sono convinto che troverà le forme, i modi e i percorsi perché finalmente si possa attuare quella riforma che fino ad ora è stata sbandierata, ma è rimasta soltanto su fogli di carta ed è servita a consumare chilometri di inchiostro, ma non ha trovato alcuna concretezza.
2021-02-25	LN	OstellariAndrea	Signor Presidente, signor Ministro, colleghe e colleghi, secondo lo studio di Adacta pubblicato ieri, analizzando i bilanci di 22.000 aziende del Nord-Est, chiusure, incertezza e burocrazia hanno contribuito a dissolvere 52 miliardi di fatturato: questo in Friuli-Venezia Giulia, Trentino e Veneto, Regione da cui provengo; 22,5 miliardi nel solo settore manifatturiero. Le previsioni non sono migliori dell'immagine istantanea. Le aziende di una delle aree più produttive del Paese usciranno dalla crisi con una perdita media del 16 per cento, dato che si accentua nei settori più prestigiosi del made in Italy, quali il tessile e l'arredamento, e nelle attività che più contraddistinguono il fare impresa nel nostro Paese, tra le quali il turismo. Per completare il ritratto, al computo sconfortante dell'impatto sull'economia dell'emergenza sanitaria, vanno aggiunti i ritardi strutturali che affliggono il nostro sistema Paese: nel 2019 in Italia c'erano 3.300.000 giudizi pendenti in ambito civile, addirittura in aumento rispetto agli anni precedenti. Un processo civile dura in media sette anni e mezzo: questo dato, cari colleghi, è tra i peggiori d'Europa e ci costa 180 miliardi di investimenti esteri che non vedremo mai, con una perdita del PIL pari a circa 20 miliardi di euro l'anno. Il tutto mentre più di 5.000 magistrati onorari lavorano sottopagati e senza tutele ed eccellenti professionalità negli ambiti del diritto, quali avvocati e notai, attendono di potersi esprimere compiutamente e, perché no, mettersi a disposizione per alleggerire il peso che opprime i nostri tribunali. Fra gli altri, cari colleghi, ho particolarmente apprezzato un passaggio dell'intervento al Senato del presidente Mario Draghi, secondo cui bisogna: «aumentare l'efficienza del sistema giudiziario civile, attuando e favorendo l'applicazione dei decreti di riforma in materia di insolvenza». Cari colleghi, in Italia, fra l'altro, ci sono decine di migliaia di lavoratori onesti e di imprese che attendono di essere pagati per prestazioni che hanno regolarmente erogato, per beni che hanno consegnato o per attività che hanno svolto.
2021-02-25	PD	CollinaStefano	Al di là delle diversità politiche, delle legittime aspirazioni e dei piani di ciascuna forza politica, che - spero solo apparentemente - trovano in questo Governo una cesura, credo che in realtà si colga pienamente ciò che siamo chiamati a mettere a fattore comune, non solo per il bene del Paese e per il bene e il futuro delle giovani generazioni, ma anche per un nuovo ruolo che l'Italia può rivestire in Europa. In definitiva, tutti i Paesi europei, con quello che rappresenta l'articolo 21 del decreto milleproroghe che oggi approviamo e con il quale diamo esecuzione al Next generation EU, hanno scommesso sull'Italia: tutti i Paesi europei hanno investito più di 700 miliardi di euro sulla capacità dell'Italia di essere un motore importante dello sviluppo e del cambiamento dell'Unione europea. Ci scommettono e ci investono gli altri Paesi, quindi non dovremmo scommetterci noi mettendoci tutte le nostre energie? Annuncio pertanto il voto favorevole del Gruppo Partito Democratico.
2021-02-25	PD	CollinaStefano	Noi dobbiamo essere capaci di quell'analisi dell'impatto normativo, di quella capacità di semplificazione, di quelle azioni che mettono in sinergia i vari livelli istituzionali (Comuni, Regioni, Ministero, Stato, agenzie dello Stato), che consentano di spendere in modo giusto ed efficace quelle risorse, nei tempi previsti dall'Europa, senza generare contenziosi infiniti e senza che un domani si debbano inventare gestioni commissariali per chiudere gestioni a loro volta commissariali che in questo momento peraltro attiviamo.
2021-02-25	PD	CollinaStefano	Signor Presidente, il succedersi di Governi parlamentari, cioè di Governi che non nascono per l'espressione dell'esito delle urne (per ricordare a chi mi ha preceduto cosa c'è scritto nella Costituzione), è iniziato ormai dal novembre del 2011 e fa sì che molti tra noi, intesi come afferenti a forze politiche presenti in Parlamento, hanno avuto modo di intervenire, sia per difendere che per stigmatizzare il decreto milleproroghe. Questo Governo parlamentare, però, ha un largo sostegno, perché è chiara l'emergenza che il Paese deve affrontare. Vorrei ragionare, in questa occasione, di come il decreto milleproroghe contenga tanti aspetti che segnalano la drammaticità del momento che stiamo vivendo, ma anche le questioni di fondo che siamo chiamati ad affrontare. Il decreto milleproroghe si occupa, inevitabilmente, dell'emergenza Covid-19: da una parte, sul versante amministrativo pubblico, per quel che riguarda la capacità delle amministrazioni pubbliche di affrontare l'emergenza con strumenti straordinari; dall'altra, sul versante del rapporto tra l'impresa e il sistema pubblico, in un momento in cui dobbiamo sostenere tanti settori che sono in difficoltà e che non possono vedere sommare, ai problemi economici, anche le difficoltà burocratiche; da un'altra parte, ancora, questioni che attengono ai rapporti tra privati, che coinvolgono persone e famiglie in difficoltà. Quindi, in questo decreto milleproroghe ci sono quegli interventi che l'emergenza sanitaria, l'emergenza economica, l'emergenza sociale, che il presidente della Repubblica Mattarella ha indicato come problemi da affrontare e risolvere attraverso l'azione di questo Governo, devono essere, in questo momento, neutralizzati riguardo a scadenze che concernono l'attività della pubblica amministrazione e dei mondi produttivi. Spesso abbiamo ascoltato il refrain che l'Italia è un Paese che governa sempre in emergenza, un Paese che non esce mai dall'emergenza o dalle varie emergenze che si succedono, che poi sono fatti e problemi che, molte volte, ci viene comodo etichettare come emergenze. La particolarità di questo frangente, però, è che il nostro Paese è chiamato, più che in altre occasioni, ad affrontare le emergenze con progettualità. Non è la progettualità dei tagli; è la progettualità del nuovo sviluppo, che riguarda il nuovo sviluppo e il nuovo futuro che vogliamo dare al Paese, all'interno di un più vasto futuro che l'Unione europea si vuole dare, quest'ultima non solo intesa come Stati, ma come comunità di persone e di cittadini. Noi capiamo, allora, che affrontare l'emergenza con progettualità è il modo con cui si tiene insieme la tempestività dell'azione e la visione del futuro. Quanto ho appena detto è scritto all'articolo 21 del decreto milleproroghe, l'articolo cioè che dà esecuzione alla decisione dell'Unione europea che stabilisce il sistema delle risorse proprie dell'Unione per il prossimo settennato e che contiene, nei fatti, la visione che l'Europa nel suo insieme, cioè tutti insieme gli Stati europei, sono disponibili a finanziare; utilizzando ma direi diversamente, un termine per me più proprio, quella visione dell'Europa sulla quale, tutti insieme, gli Stati sono disponibili a investire. Io sono uno di quelli che non dimentica gli anni passati e, se mi posso permettere, la storia la semplifico così: io sono grato a Merkel e Macron, perché, nel momento in cui la Spagna votava ogni sei mesi (ed è durato due anni), la Gran Bretagna alimentava con forza la sua decisione di uscire dall'Unione europea, i Paesi di Visegrád ponevano sempre maggiori distinzioni sul futuro dell'Unione, in Italia nasceva il più grande Governo euroscettico del continente, Trump alimentava scenari di disgregazione dell'Europa e Putin e Erdogan iniziavano politiche, anche militari, protese a sviluppare un'egemonia nel Mediterraneo, in questo contesto Merkel e Macron, non altri, tenevano la barra dritta e salda sui valori dell'Europa. Condizione che ha consentito, da una parte, di gestire con forza e senza sudditanze la Brexit e, dall'altra, di recuperare il senso di un vero europeismo che oggi ci consente di affrontare, senza disperazione, la pandemia e le sue conseguenze. Onorevoli colleghi, il decreto milleproroghe è sempre stato il termometro delle inefficienze del nostro sistema, delle discrasie tra i livelli istituzionali, delle incapacità di venire a capo di questioni e di gestioni che si trascinano da anni. Il decreto milleproroghe è, in definitiva, la cartina di tornasole della mancanza di un'analisi dell'impatto normativo e lo si vede anche in questo nostro esame perché, a parte le misure giustamente necessitate dalla crisi pandemica, ci trasciniamo azioni che dimostrano con chiarezza quello che ho appena detto. Proprio in questo mille proroghe siamo chiamati a costituire la consapevolezza della sfida che abbiamo davanti. Qui ci sono le risorse date all'Italia, ma anche gli impegni chiesti all'Italia. In definitiva, a noi è chiesto proprio di eliminare le difficoltà che storicamente e costantemente i milleproroghe degli ultimi anni hanno segnalato, se vogliamo dare attuazione a quell'articolo 21 che disegna il futuro dell'Europa.
2021-03-02	LN	MarinRaffaellaFiormaria	A lui va addebitato, oltre ogni ragionevole dubbio, l'atroce appellativo di inventore della pulizia etnica. È per questo che il sostegno dato da parte dell'Unione europea all'iniziativa di restauro rischia di apparire contrario a quanto affermato dal Parlamento europeo all'interno della risoluzione del 19 settembre 2019 sull'importanza della memoria europea per il futuro dell'Europa, se i crimini titini e la politica di repressione antidemocratica non venissero inquadrati all'interno del percorso museale in cui l'opera intende inserirsi.
2021-03-03	FI	AimiEnrico	Hanno iniziato ad effettuare le vaccinazioni a San Marino, dove si registrano buoni risultati. Sembra sia un vaccino che dà risultati al 90 per cento di esiti positivi. Costa addirittura meno: 9,5 dollari; perlomeno, questo è il prezzo pagato da San Marino. Vogliamo andare in quella direzione? Il Governo cominci a trattare immediatamente con EMA e si guardi in faccia alla realtà delle cose. Il presidente Draghi ha parlato di autonomia strategica dell'Europa. È un elemento essenziale che ci consentirebbe, anche come Europa, di guardarci intorno e di poter fare questi approvvigionamenti.
2021-03-03	FI	AimiEnrico	Signor Presidente, membri del Governo, colleghi, è sicuramente un momento estremamente drammatico; dobbiamo renderci conto che siamo in guerra contro un nemico invisibile. Per poterlo battere dobbiamo mettere in campo ogni strumento che l'Italia e l'Europa hanno a disposizione in questa fase.
2021-03-03	FI	AimiEnrico	Un'ultima osservazione, signor Presidente, riguarda la situazione dei confini al Sud dell'Europa, il confine italiano e il confine con il Mediterraneo. La situazione di Lampedusa è esplosiva. Non si tratta di essere pericolosi sovranisti. La situazione è completamente fuori controllo: sia sotto il profilo sanitario, sia sotto il profilo della sicurezza di quelle zone e anche dell'Italia intera.
2021-03-03	FI	BinettiPaola	Grazie a lei, Presidente: è un gentile omaggio alle donne anche questo. Vorrei sottolineare che questa sorpresa - potremmo quasi definirla una mancanza di sorpresa, perché tutto prosegue nello stesso modo - l'ho avuta anche quando, proprio a proposito del decreto-legge che ci apprestiamo a convertire, abbiamo assistito a un'operazione molto ambigua: un decreto-legge che è stato emanato successivamente è stato declassato a emendamento, con tempi così veloci che le Commissioni non hanno avuto il tempo né studiarlo, né di affrontarlo, né di subemendarlo. Ci siamo trovati davanti a un vero e proprio blitz. Se questa operazione fosse stata messa in atto dal Governo precedente, l'avremmo data per acquisita come una delle classiche manovre per cui il Parlamento viene decisamente sottovalutato dal Governo. Ma da questo Governo noi ci aspettiamo qualcosa di più: una delle cose che ci aspettiamo veramente tutti è una maggiore valorizzazione del Parlamento, e cioè del ruolo di ognuno di noi, positivo, concreto, incisivo. Questa cosa è mancata nel Conte- bis e speravamo tutti potesse farsi realtà nel Governo Draghi. Detto questo, un'altra cosa che mi interessa sottolineare è che in realtà, poi, questo decreto-legge non è altro che una mappa a colori, in cui magari sussiste una maggiore precisione chirurgica nel definire i contorni delle varie zone. Abbiamo visto apparire, tra i tanti colori (il giallo, l'arancione e il rosso), anche l'arancione rafforzato, che pone vincoli, che in qualche modo limita le libertà e rende a noi più difficile capire esattamente cosa si possa o no fare. Siamo, quindi, in una fase di stordimento, che non rende possibile al Parlamento distribuire chiarezza, serenità e sicurezza nei diversi territori. E poi il dialogo frammentato tra Esecutivo e Parlamento non consente al Parlamento stesso di avere un confronto con i territori più limpido, più sereno, più sicuro. In questo momento, l'unico tema centrale nel dibattito pubblico è quello dei vaccini. Devo dire che tutti hanno rilevato come elemento di cambiamento il fatto che il dottor Arcuri sia passato ad altre funzioni e che al controllo e alla predisposizione del piano vaccinale sia stata chiamata una persona che, in linea di principio, dovrebbe avere grande esperienza nell'organizzazione di un sistema ampio. Tuttavia, devo dire al Governo - così come alle persone che ci ascoltano da casa - che proprio queste ultime non hanno le idee chiare su quando e quali vaccini arriveranno e sulla scelta che potranno fare: non solo se vaccinarsi o meno, ma anche con quale vaccino. Non conoscono i tempi e non sanno se conviene che chi ha avuto il Covid-19 si vaccini. E non lo sanno non perché si tratta di tematiche complesse, che richiedono una competenza specifica o studi di una certa profondità alle spalle, ma perché la contraddizione continua a essere fortissima anche nella comunicazione che viene data attraverso gli organi di stampa. Il presidente Draghi, intervenuto in un alcune occasioni, aveva raccomandato - chiamiamola così - una certa discrezione nella comunicazione, proprio per evitare lo stato di confusione. Ma se noi pensiamo che tutto resta uguale nelle modalità con cui si svolgono gli interventi, l'unica speranza è che il vaccino arrivi in tempo reale e a tutti, tenendo conto di alcune precedenze. Abbiamo sottolineato ieri, in occasione della giornata delle malattie rare, quanto fosse importante che i soggetti con malattie rare venissero considerati tra i soggetti fragili e avessero diritto al vaccino. Tuttavia, non riusciamo a capire come, di fatto, si organizzano queste sequenze. Si vede che il piano vaccinale è continuamente in progress, ma non riusciamo mai ad afferrarlo. Non sappiamo nulla dell'anagrafe vaccinale. Eppure, sappiamo quanto sarà importante, a un certo punto, poter testimoniare e garantire che una persona si è vaccinata, perché ciò determinerà una sorta di patente per potersi muovere: se sei vaccinato, potrai fare determinate cose; in caso contrario, non potrai farle. Diventa quindi veramente importante l'anagrafe vaccinale, ma non ne sappiamo nulla. Gli esperti ci danno informazioni difformi e le interrogazioni che abbiamo presentato non hanno avuto risposta; in proposito, prego l'attuale Governo di assumere come una sfida positiva la necessità di rispondere alle interrogazioni presentate dai parlamentari, perché ogni interrogazione è un problema che coinvolge una parte della popolazione. Noi siamo in attesa di risposte importanti proprio in tema di vaccinazioni, che riguardano anche AstraZeneca. Sembra che per Pfizer ci vogliono tre settimane per la seconda dose, mentre per AstraZeneca occorrono dieci settimane: da cosa dipende? La gente ha paura che il dilatarsi dell'informazione in realtà sia una sorta di nebbia. Non sappiamo niente sui tempi di arrivo del vaccino Johnson & Johnson o degli altri vaccini, che sono tutti sospesi, come una promessa che non si realizza. Signor Presidente, membri del Governo, anche ciò rappresenta un elemento di dubbio rispetto al modo con cui l'Europa sta gestendo quest'operazione. Tutti noi siamo europeisti convinti e vogliamo muoverci nella solidarietà complessiva che garantisce la salute di tutti, perché mai come in questo caso è evidente che o ci si salva tutti oppure basta una variante qualunque sfuggita al controllo per rilanciare una nuova ondata di epidemia. Ma la strigliata che il presidente Draghi sembra abbia fatto in Europa nel suo primo atto pubblico come Presidente del Consiglio, proprio in merito ai vaccini, la dice lunga sul fatto che probabilmente la gestione precedente non era stata né così soddisfacente né così capace di garantire tutti i Paesi europei. Questi sono i veri problemi su cui la gente attende risposta. Tutto il resto ormai dipende da questo. Paradossalmente, tutta la situazione anche economica, tutta la situazione scolastica, la vita dei nostri ragazzi, la possibilità per loro di accedere a una formazione intellettuale rigorosa, solida, auspicabile anche nella prospettiva di futuro dipende dal vaccino: vaccino sì o vaccino no. E allora, colleghi, sul tema del vaccino noi vogliamo idee che siano poche, chiare, ben distinte e soprattutto tradotte in una operatività concreta. Il DPCM nulla ci dice su questo: continua a muovere lo scacchiere della divisione degli spazi, ma non garantisce che davvero alle persone i vaccini arrivino nei momenti opportuni, nelle dosi opportune e con la scadenza opportuna. Anche per questo credo che noi un briciolo di perplessità continuiamo a mantenere anche rispetto a questo Governo.
2021-03-03	FdI	GarneroSantancheDaniela	(ore 12,20) ( Segue GARNERO SANTANCHE'). I Paesi che usciranno prima da questa pandemia potranno guardare con slancio concreto al futuro. Attualmente, citando i dati di ieri sera, siano i quartultimi in Europa per i vaccini! Vi rendete conto che, dietro di noi, ci sono nazioni, che non sono certi grandi come la nostra Patria. Vi chiedo allora di smetterla di dire parole, di preoccuparvi di comprare i vaccini e di fare un piano vaccinale, che nella nostra Nazione ancora manca.
2021-03-03	FdI	ZaffiniFrancesco	Signor Presidente, oggi continuiamo a dire di dosare le misure di restrizione e di contenimento, anche perché - purtroppo è costatazione fin troppo facile - a tredici mesi dal primo lockdown, esse perdono di efficacia, dal momento che nessuno si rassegna al venir meno delle libertà fondamentali. Al di là dei controlli e del terrorismo psicologico, tali misure sono destinate fisiologicamente a perdere di efficacia, per cui rimane abbastanza inutile continuare ad accanirsi con ulteriori misure di contenimento sulla nostra gente, che già è prostrata, pronata e afflitta. Viceversa, quello che dovrebbe accadere è che lo Stato faccia finalmente la sua parte. Tralascio il problema dei tamponi, che continuiamo ancora a fare in misura ridicola, così come tralascio il problema dei protocolli di cura, che ancora non abbiamo. Nonostante il Ministro qui presente abbia detto che abbiamo i protocolli di cura ospedalieri e domiciliari, non è così, come è stato confermato anche dal Presidente dell'AIFA nel corso dell'audizione svolta nella giornata di lunedì scorso dalla Commissione sanità del Senato. Tralasciando tutto ciò, dobbiamo concentrarci sui vaccini. È del tutto evidente che il vaccino resta l'ultimo baluardo per poter uscire dall'incubo. La famosa luce in fondo al tunnel, il famoso sforzo per coprire l'ultimo miglio, in sostanza tutte le baggianate che ci siamo sentiti dire per mesi dal Governo - caro Presidente e cari colleghi - stanno proprio nella capacità del nostro Paese di vaccinare nel minor tempo possibile il maggior numero di cittadini. Rispetto a questo argomento vengono alcune obiezioni. Oggi il ministro Giorgetti - e ne siamo assolutamente felici - dichiara: «C'è la volontà del Governo per un polo pubblico-privato per la ricerca dei vaccini». Vorrei dire meglio tardi che mai. Siamo perfettamente in linea con questa esigenza, tant'è che oggi, signor Presidente, ci chiediamo per quale motivo il nostro Paese si sia contraddistinto per non avere neanche un vaccino in terza fase. La Spagna ha tre vaccini in terza fase, la Germania e la Francia ne hanno due; noi, che abbiamo una comunità scientifica tutt'altro che incapace - ripeto, tutt'altro - abbiamo un vaccino in seconda fase, ma molto lontano dal vedere la luce. Ci dobbiamo chiedere che cosa sia accaduto. Com'è che noi, oltre a registrare il record dei decessi e dell'abbattimento di PIL, registriamo anche il record maledetto di non essere stati capaci a sviluppare un vaccino in terza fase a tredici mesi dall'inizio della pandemia? Inoltre, signor Presidente, a latere di questa singolarità, abbiamo la prima industria farmaceutica d'Europa: ormai da tre anni l'Italia ha superato per fatturato la Germania nella produzione di farmaci. Ebbene, rispetto a questa capacità enorme che abbiamo e che avremmo dovuto poter sfruttare, perché oggi non produciamo vaccini in autonomia? Da giugno circolavano notizie di stampa secondo cui i primi vaccini arrivati a validazione sarebbero stati quelli a RNA messaggero, che vengono prodotti attraverso un percorso tecnologicamente avanzato che prevede la disponibilità dei bioreattori. Considerato ciò ed essendo l'attuale strumentazione occupata per la produzione vigente, era fin troppo facile dire che dovevamo predisporci per una produzione autonoma nazionale su licenza o concessione del brevetto. Ripeto: era fin troppo facile. Se così fosse stato, oggi ci troveremmo in condizioni diverse. Mi chiedo e vi chiedo, colleghi, perché, sul piano interno, non diamo un'autorizzazione alle Regioni laddove dimostrino la capacità di somministrare un certo numero di vaccini al giorno, ma ne ricevono in misura inferiore dalla struttura commissariale? Oggi quasi tutte le Regioni versano in queste condizioni. Fintantoché dura l'emergenza (quindi fino alla fine di marzo, quando - a vostro dire - potrebbero arrivare i famosi 15 milioni di dosi) e non abbiamo il numero di dosi necessarie per coprire le richieste delle Regioni, perché non le autorizziamo in via transitoria ad acquistare sul mercato, da qualunque tipo di fonte di approvvigionamento, i vaccini validati? Perché non lo facciamo? Signor Presidente, mi siano consentite in conclusione due considerazioni. Quanto alla prima, il Ministro della salute è venuto più volte a vantarsi dell'accordo europeo, che per noi è stato invece un accordo capestro che ha penalizzato l'Italia, tanto che alcuni Paesi - è notizia di oggi - ne stanno attualmente uscendo denunciandone i limiti e l'incapacità, nella consapevolezza che, ai ritmi attuali, la nostra campagna vaccinale terminerà nel dicembre 2022. Se volessimo chiudere la nostra campagna vaccinale a settembre 2021 - quindi vaccinando almeno il 70 per cento della popolazione - dovremmo vaccinare 380.000 persone al giorno. Il ritmo attuale dovrebbe aumentare del 59,7 per cento per raggiungere il prossimo obiettivo, ossia la vaccinazione di 6.370.000 persone tra operatori e personale sanitario, ospiti delle RSA e anziani con più di ottanta anni, obiettivo, questo, già programmato lo scorso febbraio. Rispetto a tutto questo, è del tutto evidente che serve il famoso cambio di passo che, al momento, non riusciamo a intravedere in questo provvedimento, né nel prossimo che è stato annunciato.
2021-03-04	FdI	DeCarloLuca	Non posso che condividere le sue parole, che però - me lo consenta - stridono un po' con le dichiarazioni fatte ieri dal ministro Cingolani (tecnico di quel Dicastero che anche lei ha accolto con grande entusiasmo), le quali sono in parte viziate da ideologia. Da un tecnico noi ci saremmo aspettati delle dichiarazioni diverse rispetto all'alimentazione, alla carne e agli allevamenti italiani, che costituiscono un esempio classico di agricoltura green. Le dico questo, signor Ministro, perché per difendere i prodotti e i produttori italiani non solo bisogna avere un'opinione comune, ma occorre anche che questa si traduca poi in fatti concreti. Siamo sotto attacco ed è evidente che abbiamo bisogno di un Governo che difenda l'interesse nazionale dei nostri produttori, dei nostri prodotti, delle nostre genti e delle tante tradizioni che tutto il mondo oggi ci invidia. Non possiamo pretendere di andare in un'Europa di squali con un atteggiamento timido o - peggio ancora - di sudditanza ai Diktat delle lobby. Su questo non ci tranquillizzano nemmeno le dichiarazioni di Draghi il giorno in cui è venuto in Senato e ha detto di cedere maggiore sovranità nazionale a beneficio dell'Europa. Noi vogliamo che il suo Governo e lei in primis tuteliate il prodotto italiano e ogni volta che lo farete troverà sempre questa parte dell'Assemblea al vostro fianco, in misura anche maggiore di qualche membro della vostra stessa maggioranza.
2021-03-04	FdI	DeCarloLuca	Signor Presidente, rivolgo anzitutto un augurio di buon lavoro al ministro Patuanelli; un lavoro difficile, che non sarà certo semplice in un settore, quello dell'agricoltura, costantemente sotto attacco da parte dei nostri competitor europei. Il Nutri-score, un sistema di etichettatura a semaforo, la cui introduzione è fortemente sostenuta dalle grandi lobby e multinazionali, è proprio uno di questi classici esempi. È un modello che mette a repentaglio la tenuta del nostro sistema agroalimentare, che sappiamo valere 552 miliardi e il 15 per cento del PIL, ma - peggio ancora - mette a repentaglio l'esistenza stessa dei nostri prodotti tradizionali. È ormai infatti sotto gli occhi di tutti il tentativo subdolo, perché mascherato da tutela della salute, di penalizzare i prodotti tradizionali per favorire magari quei cibi costruiti in laboratorio proprio da quelle multinazionali che oggi ne perorano l'introduzione. Un paradosso per cui l'olio d'oliva, ad esempio, un classico ingrediente della nostra dieta mediterranea, magari è classificato con il semaforo rosso, mentre la Red Bull di sintesi è magari classificata con il semaforo verde. L'introduzione del Nutri-score, che è stata abilmente orchestrata per condizionare l'opinione pubblica, si dimostra di fatto un vero accerchiamento mediatico ai nostri prodotti tradizionali che nel mondo, come in Europa, sono universalmente riconosciuti per qualità e salubrità. Noi di Fratelli d'Italia ne avevamo denunciato già lo scorso anno la pericolosità, costringendo il Parlamento a prendere una posizione chiara e decisa contro la sua adozione. Da allora però, signor Ministro, la situazione non è certo migliorata, anzi la strategia Farm to fork ha chiarito che entro il 2022 va armonizzata un'etichettatura obbligatoria. Certo, qualche litigio all'interno del vecchio Governo ha di fatto lasciato il campo alle sei Nazioni che si sono organizzate in un comitato proprio per perorare l'obbligatorietà di questa etichetta e, quindi, riuscire a condizionare le imprese. Le chiedo pertanto quale sia la strategia che lei intende mettere in campo per la difesa dei prodotti nazionali e soprattutto dell'interesse nazionale.
2021-03-04	LN	BergesioGiorgioMaria	Signor Ministro, noi accogliamo favorevolmente il suo impegno a contrastare la diffusione di sistemi di etichettatura fuorvianti e a predisporre sistemi di tutela del made in Italy. Secondo noi è necessario ripensare a un nuovo protagonismo dell'Italia in Europa per la difesa del made in Italy, tutelando le eccellenze alimentari italiane dai continui tentativi di sopraffazione. Lei sa bene che l'equilibrio nutrizionale non si raggiunge con l'impiego di algoritmi, ma con il consumo appropriato di diversi cibi durante la giornata. A questo proposito, mi permetta di stigmatizzare quanto è stato detto dal ministro della transizione ecologica Cingolani, il quale ha sostenuto che chi mangia troppa carne subisce impatti sulla salute. Noi crediamo che certe affermazioni, se non suffragate, non debbano essere esternate e che non siano assolutamente condivisibili. Vorrei segnalare che in Italia il consumo reale pro capite di carne è inferiore ai 100 grammi al giorno raccomandati dall'Organizzazione mondiale della sanità, anche grazie al perfetto equilibrio della nostra dieta; una dieta che raccoglie il meglio del made in Italy, grazie al quale l'Italia vanta oltre 15.000 ultracentenari e il record di longevità e qualità della vita. Pensare di addossare colpe e individuare responsabilità appare francamente incomprensibile e distante da quel percorso di governo unitario da noi auspicato, che preveda risorse certe e definite in grado di sostenere l'agricoltura nell'applicazione del nuovo Piano nazionale di ripresa e resilienza all'esame della Commissione agricoltura. Ognuno di noi faccia bene la propria parte, signor Ministro, e tutti gli attori dell'agroalimentare ne trarranno benefici; io sono convinto che lei la pensa come noi. Facciamo squadra: prima gli agricoltori italiani, sempre.
2021-03-04	M5S	PatuanelliStefano	Siamo profondamente convinti di ciò e tutti assieme dobbiamo fare una forte battaglia in Europa - non solo noi come Paese, ma insieme ad altri Paesi che stiamo coinvolgendo in questo percorso - perché se è vero, come è vero, che i cittadini e i consumatori hanno il diritto di conoscere i valori nutrizionali del cibo di cui si nutrono, è altrettanto vero che tale diritto va garantito nel modo corretto e non per arrecare un ingiusto vantaggio ai produttori multinazionali.
2021-03-04	M5S	PatuanelliStefano	Signor Presidente, ringrazio l'onorevole interrogante per la domanda. È evidente che l'interlocuzione con tutte le associazioni di categoria, ma anche con il Ministero della salute - lo dirò anche dopo - e con altri colleghi, sia fondamentale per ottenere un risultato in Europa, che è necessario. In parte, come ho detto anche prima, la dieta mediterranea, patrimonio immateriale dell'umanità, è formata da un'alimentazione variegata: la pasta, il pane, la carne, l'olio d'oliva, accompagnati da un bicchiere di vino. Questo ha consentito ai cittadini italiani di avere il primato europeo di longevità. Evidentemente, il bicchiere di vino finale non fa così male come qualcuno vuole farci credere, e la tutela dei nostri prodotti agroalimentari, soprattutto di quelli più rappresentativi del made in Italy, come i vini, è una delle priorità che il Governo intende perseguire, non solo a vantaggio dei comparti produttivi, ma anche dei consumatori che, attraverso un'etichettatura corretta e trasparente, possono operare una scelta consapevole dei loro acquisti. In tale direzione, pur apprezzando il pregevole impegno della Commissione europea per tutelare la salute dei cittadini, non possiamo permettere che, per una decisione contenuta nel piano d'azione per migliorare la salute dei cittadini europei, si possano criminalizzare ingiustamente singoli prodotti. La salute va infatti salvaguardata promuovendo una dieta equilibrata e varia, senza biasimare singoli alimenti. Rappresento che, nell'ambito della riforma della Politica agricola comune, la Commissione europea aveva già avanzato una proposta di modifica dell'articolo 119 del regolamento UE n. 1308 del 2013, con l'intento di rendere obbligatorie, nell'etichettatura dei prodotti vitivinicoli, le dichiarazioni nutrizionali e l'elenco degli ingredienti utilizzati. Nel corso del lungo e complesso negoziato, che ha portato al compromesso raggiunto in Consiglio e in Parlamento nello scorso mese di ottobre, tale impostazione è stata profondamente rivista, tenuto conto che la dichiarazione nutrizionale può essere limitata all'indicazione del valore energetico, mentre la lista degli ingredienti può essere fornita in modalità elettronica. Si tratta ora di vigilare, sia nelle fasi che dovranno condurre all'approvazione della riforma della PAC, sia nella fase di modifica del regolamento riguardante le informazioni sugli alimenti ai consumatori, affinché tale impostazione non venga stravolta in nome di un approccio indiscriminato di lotta all'alcol, con cui il vino non ha nulla a che fare. Sarà mia premura seguire il tema con la massima attenzione, anche con il necessario supporto e coordinamento con il Ministero della salute, che ha la competenza primaria sulla materia. Ci stiamo già adoperando e ci adopereremo in tutte le sedi europee per contrastare l'attuazione delle decisioni sul vino contenute nel predetto piano, non solo alla luce della letteratura scientifica, ma anche nella ferma convinzione che l'eventuale dannosità di tale prodotto non è mai determinata dal prodotto stesso, ma dall'abuso di quel prodotto.
2021-03-04	PD	StefanoDario	L'Italia è leader mondiale nella produzione di vino, con oltre 11 miliardi di euro di fatturato, e con una copertura occupazionale che supera 1,3 milioni di persone. Il cosiddetto piano d'azione per migliorare la salute dei cittadini europei, approvato dalla Commissione europea, prevede, tra le altre cose, la cancellazione dei fondi per la promozione del vino - un fatto molto grave - e l'introduzione entro il 2023 di una serie di avvertenze per la salute direttamente sul packaging. Nel documento della Commissione si parte da un assunto erroneo, dal mio punto di vista, ovvero che qualsiasi consumo di alcol o di bevanda con contenuti alcolici sia dannoso, senza tener conto della quantità consumata o delle condizioni in cui si realizza quel consumo. Il vice presidente della Commissione europea Schinas, dopo le polemiche che questo argomento ha legittimamente suscitato, ha precisato che l'Unione europea non ha alcuna intenzione di proibire il vino né di etichettarlo come una sostanza tossica, riconoscendo quindi come improprio il paragone tra l'eccessivo consumo di superalcolici, tipico dei Paesi nordici, e il consumo moderato di prodotti di qualità e a più bassa gradazione (come il vino). Considerato che, nonostante le parole di Schinas, il piano di azione è attualmente in vigore e quindi prevede queste etichette, al di là dei valori di contenuto alcolometrico, i produttori italiani non possono rimanere nell'incertezza, in un momento così delicato. Signor Ministro, le chiedo pertanto quali iniziative intenda intraprendere e se non sia il caso di sentire tutti gli attori italiani per un'azione comune. Le voglio riportare un'esperienza personale. Nel 2007 l'Unione europea stava deliberando un regolamento beffardo per il vino rosato italiano: volevano riconoscere la semplice miscela di vino bianco e vino rosso come vino rosato. Con i produttori pugliesi andai a Bruxelles, intrapresi una lotta e vincemmo quella battaglia. Le battaglie, quando sono giuste, si possono vincere anche in Europa.
2021-03-04	PD	VerducciFrancesco	Signor Presidente, onorevoli colleghi, la storia del campo di Servigliano fa parte a pieno titolo di una storia più grande: la storia drammatica della prima metà del Novecento, quando convulsioni e tensioni sociali, anziché rafforzare le nascenti democrazie, diedero invece fuoco ai nazionalismi, alle guerre, ai totalitarismi, alla perdita della ragione e alla negazione dell'umanità e quegli ettari di terra del campo vennero chiusi e recintati da un muro, diventando crocevia di eventi che hanno segnato l'esistenza di milioni di persone nell'Europa dilaniata. Il campo di Servigliano è questo luogo: un simbolo e uno dei punti che formano una mappa della memoria che lega innumerevoli città in tutta Europa e che tutta andrebbe tracciata, conservata e vissuta in modo che gli occhi dei più giovani - in particolare le studentesse e gli studenti - incrocino, attraverso foto e documenti, gli occhi, le vite e lo sguardo di chi in quei campi fu rinchiuso, potendo riscattarne il diritto e la vita che vennero loro usurpati, attraverso il dovere della memoria. La memoria, per vivere, ha bisogno di luoghi, perché si alimenta di fisicità, esperienze sensoriali ed emozioni che diventano indelebili e ci consegnano la coscienza che il mondo ci è stato dato per trasmetterlo alle generazioni future, come ha scritto Adriano Prosperi. A questo serve il provvedimento in esame e per questo - penso - ha un significato che va al di là del suo oggetto, perché una società che perde la memoria rimane cieca e senza identità. È questo il rischio che corriamo in questo tempo, che è dominato dal flusso incessante dei social network, che riduce tutto a un eterno presente. Sappiamo, invece, che questa è una distorsione, un inganno, perché se si perde la consapevolezza del passato, si perde anche il senso del futuro. Ecco perché oggi, quando c'è chi vuole confondere i torti e le ragioni e cancellare la storia per aizzare odio e discriminazioni, strumentalizzando le ragioni dei risentimenti (anche quelli giusti), delle frustrazioni, della mancanza di lavoro, della mancanza di prospettiva, questa legge ha un valore ancora maggiore. Essa può stimolare la nascita di altre leggi analoghe e si lega per me idealmente alla battaglia culturale e politica per rafforzare lo studio della storia nei nostri programmi scolastici, evitando che diventi residuale, quando invece è una bussola vitale per orientarsi in questo tempo così confuso e così complesso. Avere consapevolezza storica dei fatti che avvengono permette a ogni studente, a ogni adolescente, di avere consapevolezza di se stesso, del proprio ruolo e della propria importanza nella società; di avere la possibilità di cambiare le cose, un senso critico verso ciò che ci circonda, quel desiderio di giustizia e di emancipazione che è leva fondamentale della democrazia. È questa consapevolezza, questa coscienza politica, questa etica civile che tiene insieme indissolubilmente storia, memoria, democrazia: è questo il significato di questa legge. Signor Presidente, è un fatto politico rilevante che, sin dall'inizio, da quando abbiamo depositato questo testo - era più di un anno fa, in un'altra fase, quando c'era un conflitto parlamentare molto più aspro di adesso - questa proposta sia stata sottoscritta dai Presidenti di tutti i Gruppi presenti in quest'Aula, senza distinzione tra forze di maggioranza e di minoranza. E voglio ringraziare tutti i colleghi, così come voglio ringraziare i colleghi e il Presidente della Commissione cultura, e poi il relatore Rampi. Troppe poche volte le leggi di iniziativa parlamentare riescono ad arrivare in Aula; oggi questo succede e per questo voglio ringraziare la Conferenza dei Capigruppo. Per la materia che questo testo affronta, questa legge ha nella firma della senatrice Liliana Segre un valore inestimabile, e a Liliana Segre, vittima ancora di odiatori seriali che sono motivo di vergogna per il nostro Paese, noi mandiamo un abbraccio pieno di riconoscenza
2021-03-09	LN	RufaGianfranco	: un solo insediamento illegale chiuso e, a fronte della chiusura, è stato deliberato un bonus di 800 euro al mese, mentre ai più di 20.000 romani, che a causa della crisi da Covid hanno richiesto il bonus, non è stata ancora data alcuna risposta. Oltre a ciò, il 23 dicembre 2020, il sindaco Raggi ha aperto un bando per individuare con urgenza appartamenti per ospitare le famiglie rom in uscita da Roma anche fuori provincia, per un costo di 1.785.000 euro, di cui 900.000 dall'Europa e 885.000 dai romani; inoltre, il costo dei campi rom per i romani è di almeno 30 milioni di euro all'anno. Mi chiedo però quali sono gli obiettivi e i risultati.
2021-03-09	LN	RufaGianfranco	Signor Presidente, rom significa uomo libero e i rom portano nel sangue l'indole della loro libertà culturale e sociale. È perciò impensabile chiedere di tradire le proprie identità rinunciando a vivere in maniera diversa dalle loro tradizioni. Chiedere la carità anziché lavorare fa parte del loro essere ed è impensabile negarglielo e, se l'Europa indica l'Italia come la Nazione con la minor percentuale di presenza rom, a questo punto abbiamo un grosso problema perché - per fortuna sono pochi - non sappiamo né quanti, né dove sono. È perciò importante avere un vero monitoraggio e un censimento, visto che l'ultimo è inaffidabile e risale al 2008. Si deve rispettare la loro cultura, ma occorre prima far loro rispettare le leggi e la cultura italiana, perché non tutti giustificano che siano liberi e senza regole e poi alcuni girino in Ferrari o Lamborghini acquistate non si sa come. Libertà per i rom, ma rispetto per tutti, a cominciare dallo spendere bene i soldi per veri progetti di integrazione e convivenza, specialmente a Roma dove il sindaco Raggi, oltre a non rispettare i suoi cittadini, provoca quelli delle province del Lazio
2021-03-10	FdI	LaRussaIgnazio	Si dice che è una situazione comune all'Europa: non è vero, anche se è vero che l'Europa in questa vicenda ha fatto veramente schifo (uso una parola poco elegante perché è la verità). Possibile che il Regno Unito, dopo la Brexit, abbia risultati dieci volte migliori? Possibile che gli Stati Uniti d'America, del duo - in questo caso nella stessa direzione - Trump-Biden, abbiano risultati splendidi? Pensate che negli Stati Uniti, in sette Stati, hanno ormai tolto l'uso della mascherina. Pensate che Israele ha un risultato enorme.
2021-03-10	M5S	PiarulliAngelaAnnaBruna	In questi mesi sono stati profusi molti sforzi e molte misure sono state incentrate sul sostegno al mondo dello sport a tutti i livelli, con il bonus ai lavoratori sportivi, i contributi a fondo perduto per centri sportivi, associazioni e società sportive. Un investimento superiore a due miliardi euro per consentire a queste realtà di superare i difficili mesi di chiusura, pur nella consapevolezza che i danni effettivi sono irreparabili. Quello in discussione oggi è uno dei decreti in tema di sport licenziati dai due Governi Conte caratterizzati da importanti novità che hanno avuto il pregio di avviare un cambiamento sostanziale all'interno del mondo sportivo italiano, mettendo al centro delle politiche la promozione e il sostegno allo sport di base, non solo per oggi, ma per i prossimi decenni, favorendo un sano rinnovamento in un mondo che per troppi anni è stato vittima di logiche clientelari. Rilevanti sono il riconoscimento per chi opera nel mondo dello sport e le maggiori tutele per tutti i lavoratori, indifferentemente se a livello dilettantistico o professionistico, ma soprattutto riconoscendo parità e medesimo trattamento alle atlete donne. Per questo motivo la vicenda che ha riguardato un'atleta donna è senza giustificazione, in violazione delle tutele espressamente previste dall'articolo 37 della Costituzione e che le nostre madri costituenti con lungimiranza avevano inserito in questo articolo. Lo sport serve la società, fornendo momenti di eccellenza; ora è giunto il momento di mettere al centro in questo Paese il ruolo sociale rivestito dalla pratica sportiva perché al centro di un Paese in salute risiede la cultura sportiva, valore fondante di una società. Bisogna riconoscere come anche alle persone con disabilità è stata data la possibilità di accedere ai corpi civili e militari dello sport per esercitare l'attività sportiva. In questo senso mi auguro che possa essere approvato il disegno di legge sull'attività motoria nelle scuole primarie, specificando che proprio la sottoscritta ha presentato un disegno di legge in tal senso, che prevede non soltanto l'esercizio dell'attività motoria sin dall'infanzia, ma soprattutto l'insegnamento di una disciplina sportiva - calcio, pallavolo, basket - che possa dare la possibilità a tutti indistintamente, anche ai ragazzi meno abbienti, di avvicinarsi allo sport, interiorizzando le regole e allontanandosi da circuiti devianti, affrontando le tematiche dell'alimentazione e combattendo l'obesità. Come accade nella maggior parte dell'Europa, lo sport è percepito come diritto di ogni cittadino che le istituzioni garantiscono promuovendo un'offerta qualificata e completa che induce ad ampliare sempre di più la base dei praticanti; purtroppo però in Italia non sempre è stato così. Lo sport favorisce l'integrazione anche nei confronti dei soggetti più svantaggiati, per cui sono degni di rilevanza quei protocolli stipulati dal Ministero della giustizia con il CONI o con Sport e salute SpA a favore dei detenuti, adulti e minori. In questo senso occorre sempre più dare la possibilità che queste iniziative possano essere formalizzate. Si chiude oggi un complesso momento riguardante la governance del mondo dello sport e l'autonomia del CONI, avendo stabilito una pianta organica per il Comitato olimpico nazionale italiano e l'assegnazione degli asset fondamentali per la preparazione olimpica. Grazie al provvedimento al nostro esame si è evitato che gli sforzi e i sacrifici dei nostri atleti potessero essere offuscati da una partecipazione alle Olimpiadi senza i nostri colori, la nostra bandiera. Al contempo si è stabilito anche un principio essenziale in base al quale il CONI non potrà muoversi fuori dai paletti di un ente pubblico. Nello specifico vengono assicurate la piena operatività del Comitato olimpico nazionale italiano e la sua autonomia e indipendenza quale componente del Comitato olimpico internazionale, attribuendo al CONI una propria dotazione organica di personale, anche dirigenziale. Ai fini del perseguimento delle finalità istituzionali del CONI, il testo prevede il trasferimento a quest'ultimo di impianti sportivi e fabbricati specificatamente individuati. Vi è una necessità avvertita da più parti, non più procrastinabile, di una nuova visione che sia in grado di esaltare l'essenza della pratica sportiva dando attenzione alla formazione, all'educazione e alle piccole e medie federazioni; più equilibrio tra promozione e competizione, meno verticismo nella strutturazione del sistema in favore di un modello più inclusivo e partecipato, più investimenti in cultura sportiva dedicando risorse alle istituzioni scolastiche e alle infrastrutture sportive, dovendo segnalare che a tutt'oggi ci sono ancora scuole prive di palestre idonee. A distanza di due anni, che hanno visto due cambi di Governo e l'esplosione di una terribile pandemia, è il momento per tutti di evitare inutili particolarismi, sterili propagande e di cercare, al contrario, un punto di equilibrio sulle norme che possano dare rassicurazione e certezza al mondo dello sport, soprattutto dal punto di vista della sostenibilità economica del sistema, consentendogli di compiere quel passo in avanti tanto atteso. L'importante nella vita non è la vittoria, ma lottare; la cosa essenziale non è conquistare, ma combattere. Prendendo spunto dalle parole di Pierre de Coubertin, considerato il padre dei Giochi olimpici moderni, ritengo necessario affermare con maggiore forza che il nostro contributo sarà sempre al massimo per cercare le soluzioni migliori. Combatteremo sempre per offrire le soluzioni che la società civile chiede, che il mondo sportivo necessita e che il nostro Paese merita.
2021-03-24	FI	BinettiPaola	Recentemente ho scritto una lettera proprio al generale Figliuolo facendo riferimento a tutti coloro che, essendo senza fissa dimora, nonostante l'età è ben difficile che possano accedere ai luoghi di prenotazione previsti dai meccanismi regionali o nazionali. È molto difficile se non hai un computer o non hai modo di utilizzarlo. Viceversa, sappiamo, per esempio, che nel Regno Unito le persone sono state chiamate direttamente: ci sono degli elenchi; tutti sono già registrati per codici anagrafici ed è facile riuscire a capire chi ha bisogno e ha una precedenza. Noi ci dibattiamo molte volte in problematiche come quella che abbiamo appena vissuto relativamente alla vicenda di AstraZeneca. Davanti all'evento avverso creatosi a Siracusa, immediatamente è scattato l'atto di accusa nei confronti dei medici presenti in quel momento. Pur essendo un atto di accusa formale, ha investito una parte importante della classe medica, caricandola di una responsabilità che non era direttamente loro. Si capisce quanto possa diventare ambigua l'idea di vaccinarsi in farmacia. Se non c'è un medico, infatti, chi garantirà che l'anamnesi fatta in quel momento al paziente e che le condizioni raccolte sulla sua situazione clinica siano davvero ottimali? Ci manca una visione strategica di insieme. Lei oggi ha parlato di visione strategica, ma noi preferiamo condensare la nostra denuncia sul numero di vaccini che non arrivano dall'Europa o dalle grandi aziende, in modo che la colpa sia di altri, rispetto all'assunzione di responsabilità interna dell'organizzazione integrata dei servizi vaccino, vaccinatore, luogo di vaccinazione e persona che si fa carico responsabilmente di questo processo. Ci manca davvero questa armonia di insieme del lavoro, come molto spesso riscontriamo nella stessa frammentazione del nostro sistema burocratico, ampiamente legato alla pubblica amministrazione e anche al Ministero della salute. Noi ragioniamo per linee parallele - come si dice tante volte, per silos non comunicanti tra di loro - e non riusciamo a integrare questa visione. È chiaro che la vera sfida a questo problema, che è un problema di deficit di modello organizzativo e professionale integrato, dovrebbe essere nelle nuove generazioni. Lei oggi ha detto che presto ci sarà una grande assise e al centro dell'obiettivo di tutta l'Europa sarà posta proprio la next generation, ossia i diritti dei più giovani. Ma i più giovani sono stati privati del diritto alla scuola e vengono messi nella condizione di didattica a distanza, per cui tutte le sere ci raccontano che va benissimo, salvo ricordarsi che ci sono persone che, per classi sociali, non accedono alla didattica a distanza, perché mancano di strumenti, di cultura, di spazi; ci sono persone che hanno difficoltà oggettive sul piano dell'apprendimento: penso ai tanti ragazzi per i quali le disabilità intellettive costituiscono un elemento pregiudiziale forte per poter accedere a questo modello; ci sono poi altre forme, forse più sofisticate e meno note, di discriminazione, come quella che stiamo sperimentando ancora una volta tra i ragazzi che frequentano le scuole statali e quelli che frequentano le scuole paritarie, come se certi diritti degli uni non fossero anche i diritti degli altri e come se questo non introducesse, fin dalla più giovane età, il concetto di discriminazione. Lottiamo tanto contro tutte le forme di discriminazione, ma la discriminazione che nell'ambito della scuola separa la scuola paritaria dalla scuola statale è vergognosa. Noi abbiamo una legge, la legge Berlinguer del 2000 (che fa ventun anni e tuttavia non è ancora applicata), che permette ai ragazzi di sperimentare sulla propria pelle, fin dagli inizi in cui si cimentano e si confrontano con la società, che ci sono figli e figliastri o, se preferiamo, figli di un dio minore. Questa realtà dovrebbe per noi rappresentare la maggiore e la migliore sfida possibile; la meglio gioventù è quella che dovremmo riuscire a far emergere dopo questa drammatica operazione che la pandemia ha imposto a tutti noi. Ma quali giovani potremmo mettere in pista, se a scuola non ci sono andati, se hanno fatto esperienza dell'inoccupazione e non della disoccupazione, se non hanno avuto modo di misurarsi con esperienze creative, che sono quelle che sviluppano davvero il talento? Tutto questo fa sì che questa famosa next generation, che a livello europeo tutti sogniamo, non avrà gambe per camminare; sarà come succede, a volte, a una persona che ha subìto un incidente e che per molto tempo è rimasta ferma, per cui tutto il sistema osteoarticolare fatica a mettersi in movimento. Noi dobbiamo cominciare, invece, da ora a occuparci di loro, perché è ora il momento di permettere alle nuove generazioni di prepararsi alla sfida del dopo pandemia. Non dovremmo cominciare quando finisce la pandemia, altrimenti commetteremmo lo stesso errore di chi pretende di far cominciare la campagna vaccinale quando arrivano i vaccini, avendo dimenticato tutte le tappe precedenti con cui avremmo dovuto predisporre gli strumenti.
2021-03-24	FI	GiammancoGabriella	Signor Presidente Draghi, in vista del Consiglio europeo, nel quale si lavorerà per il ritorno alla normalità del nostro Continente, vorrei ringraziarla per il cambio di passo che da subito ha voluto imprimere al modo in cui il Paese stava affrontando l'emergenza sanitaria ed economica causata dalla pandemia. La rapida sostituzione di alcune figure rimosse da ruoli chiave responsabili di una gestione inefficace e spesso poco trasparente della crisi, il nuovo approccio nell'affrontare le tante criticità che purtroppo caratterizzano questa fase storica e la fermezza con la quale ha assunto decisioni delicate, come quella del blocco delle esportazioni di oltre 250.000 vaccini in partenza verso l'Australia, hanno incontrato il nostro apprezzamento. È necessario dare un'accelerazione al piano vaccini, ricorrendo a ogni misura possibile, correggendo lo scompenso tra le Regioni e colmando i ritardi accumulati. Per questo, signor Presidente, siamo sulla stessa lunghezza d'onda. Nell'attesa che si arrivi presto alla massima copertura vaccinale possibile, mi permetta però di riportarle la preghiera di molti medici di base che, ancora dopo un anno, aspettano dallo Stato linee guida nazionali per il trattamento domiciliare del Covid-19. Anche in questo caso, infatti, le Regioni vanno in ordine sparso. Eppure, se tutti i pazienti fossero prontamente curati in modo efficace a casa, il numero di quelli ospedalizzati si potrebbe ridurre, signor Presidente. Serve quindi un protocollo unico delle cure, lo chiedono in tanti. La vigile attesa o il paracetamolo consigliati dal Ministero della salute in una circolare del 30 novembre dello scorso anno possono andar bene per i giovani, ma chi è più anziano deve potersi curare da subito a casa, prima che la situazione precipiti. Sappiamo anche che si sta lavorando a una piattaforma unica per le prenotazioni dei vaccini. Le chiedo quindi di intervenire per far sì che in tutte le Regioni si possano vaccinare senza problemi i non residenti, i cosiddetti fuori sede: studenti, lavoratori e anziani, che non devono essere costretti a cambiare domicilio o -peggio - ad affrontare a proprie spese spostamenti, con tutti i rischi connessi, solo per poter usufruire di un proprio diritto. Nella guerra contro il virus non combattiamo da soli, ma nella direzione tracciata dall'Unione europea. Da quando è partita la campagna vaccinale, però, gli Stati Uniti o Paesi come il Regno Unito e Israele hanno dimostrato che si può fare più in fretta e meglio dell'Europa. Dobbiamo lavorare, quindi, per recuperare il tempo perduto. Servono più dosi vaccinali e serve richiamare le case farmaceutiche che producono i vaccini al rispetto degli impegni presi. AstraZeneca, ad esempio, non ha rispettato nemmeno un quarto delle consegne programmate. Sono necessari maggiori investimenti per intensificare la produzione europea. Vogliamo un'Europa più intraprendente e meno attendista. Mentre l'Unione europea ha esportato circa 10 milioni di dosi verso la Gran Bretagna, il Regno Unito non ha spedito nulla e certamente adesso appare necessario agire con fermezza. Nella definizione dei contratti per l'acquisto dei vaccini, l'Unione non ha investito abbastanza. Lei, signor Presidente, non ha voluto fare polemiche e la capisco, ma l'Unione è stata protagonista di una negoziazione troppo timida e di un approccio prudentemente burocratico e a tratti poco chiaro, obbligando semplicemente le grandi multinazionali a fare del loro meglio, senza definire alcuna clausola relativa a brevetti e tecnologie. È quindi necessario rendere l'Europa autosufficiente nella produzione dei vaccini, anche attraverso strumenti di partenariato tra pubblico e privato. Nel frattempo servono efficienza e rapidità da parte dell'EMA nelle procedure di approvazione dei vaccini già autorizzati e disponibili fuori dall'Unione europea, in modo che si possa contare su una diversificazione delle fonti di approvvigionamento. Signor Presidente Draghi, il Consiglio europeo di domani sarà un'occasione importante per fare il punto della situazione con gli altri Paesi su ciò che non è andato e su come procedere per correggere gli errori fatti. Ci attendiamo decisioni chiare, ma in caso contrario le chiediamo, forte della sua autorevolezza, il coraggio di scelte anche autonome, a partire dall'acquisto diretto di vaccini dalle aziende produttrici, nel segno di un europeismo pragmatico che potrà fare da apripista a un nuovo corso all'insegna di un maggior decisionismo, affinché l'europeismo non si riduca a una mera delega all'Europa, ma si arricchisca e alimenti del contributo dei singoli Paesi membri. L'obiettivo dev'essere attrezzarsi per avviare un'autentica vaccinazione di massa, anche con il coinvolgimento dei privati, senza preclusioni ideologiche, e anche acquistando vaccini come lo Sputnik, senza farne una questione geopolitica. Stante poi la volontà della Commissione europea di prorogare l'allentamento dei vincoli del Patto di stabilità anche per l'anno 2022, cui lei si è riferito poc'anzi, ci auguriamo che si possa lavorare in Europa anche per estendere di un altro anno la deroga alla normativa sugli aiuti di Stato. Le regole temporanee sugli aiuti di Stato, se applicate a realtà economiche di un certo rilievo e in contesti socio-economici particolarmente disagiati, possono rivelarsi davvero preziose. Ad esempio, grazie al Temporary framework si potrebbe estendere la decontribuzione per le imprese del Sud di un ulteriore anno. Ciò darebbe nuovo ossigeno a tanti imprenditori che, con coraggio, hanno deciso di investire nel Mezzogiorno, nonostante le mille difficoltà. Inoltre, compenserebbe anche il forte calo degli investimenti pubblici che ha colpito il Sud negli ultimi anni e che lei stesso ieri ha rilevato, stigmatizzando ciò che denuncio da tempo, ossia il grave sottoutilizzo del Fondo per lo sviluppo e la coesione, di cui è stato speso solo poco più del 6 per cento. Infine, signor presidente Draghi, in vista della Conferenza sul futuro dell'Europa del prossimo 9 maggio, data simbolo, sarà fondamentale ribadire l'importanza di riformare l'Unione europea superando il metodo intergovernativo e le decisioni all'unanimità (quindi il potere di veto di pochi) a vantaggio del metodo comunitario, prezioso per prendere con maggiore rapidità decisioni delicate in un mondo globalizzato, in cui le economie nazionali sono sempre più interdipendenti e le comunicazioni di un'immediatezza mai sperimentata prima. Signor Presidente Draghi, i punti all'ordine del giorno del Consiglio europeo di domani sono tanti e impegnativi. Nell'annunciarle quindi il nostro voto favorevole alla proposta di risoluzione di maggioranza che a breve voteremo, le auguriamo buon lavoro e la invitiamo a proseguire il suo impegno nel solco di quel cambio di passo che ha giustificato la nascita di questo Governo. Per quanto ci riguarda, continueremo a lavorare e collaborare con lei e il suo Esecutivo per portare il Paese fuori dall'emergenza.
2021-03-24	FI	PerosinoMarco	C'è poi anche l'aumento del prezzo del petrolio; io ricordo i tempi in cui la benzina aumentava di dieci o di cento lire (prima dell'euro) e i giornali titolavano «aumenta la benzina, Governo ladro». Invece ora è aumentata del 10 per cento e non se ne parla; ma questo ha un'incidenza pazzesca sui prezzi. Sono aumentati, ad esempio, i prodotti per gli asfalti (faccio un esempio molto terra terra); visto che dobbiamo investire, gli enti locali devono asfaltare. Le faccio un esempio di cui lei è a conoscenza, per sintetizzare: se con 50.000 euro si asfaltava un chilometro, ora si asfaltano 700 metri. È un cambiamento, è un qualcosa che non riesce. Il problema è che i prezzi delle materie prime non dipendono da noi, ma ne dobbiamo tenere conto. Gli esportatori mi dicono ad esempio che un container si spediva con 700 euro; oggi, poiché il mercato è in mano alla Cina, ci vogliono 4.000 euro. Vi è inoltre il problema del golden power. Il precedente Governo nelle settimane scorse ha forse sottovalutato e ha preso delle decisioni, cioè ha dato l'assenso al Crédit Agricole per la Creval oppure ha dato l'assenso a un fondo internazionale di investimento per acquistare Interoute, che era di proprietà di GTT (era l'autostrada dei dati ed era interessante difenderla come interesse nazionale). Viceversa la Francia ha negato l'assenso a Fincantieri (che è di Cassa depositi e prestiti), per via dei famosi cantieri Chantiers de l'Atlantique. Con la Francia noi del Piemonte abbiamo una questione internazionale, quella del Colle di Tenda, di cui abbiamo discusso con un suo Vice Ministro due giorni fa in loco. Il Colle di Tenda è un valico internazionale, ma la Francia vuole agire a modo suo; noi pensiamo che sia una questione della quale lei sarà investito prossimamente e della quale dovrà parlare con il presidente Macron. Scherzando con qualche amico, mi veniva in mente e parafrasavo una vecchia frase: «spezzeremo le reni alla Francia». Ma non ci conviene: dobbiamo agire per via diplomatica e confidiamo nella sua autorevolezza. Un altro aspetto della situazione che lei ha di fronte, e che non c'entra con i temi citati finora, concerne il calo del gettito. In Commissione finanze è stato certificato un primo calo di 40 miliardi; i giochi, tutte le tasse ed evidentemente anche le proroghe, seppure finanziate con artifizi contabili, vedono un calo di gettito. Lei, signor Presidente del Consiglio, in occasione dell'inaugurazione dell'anno giudiziario della Corte dei conti ha detto una cosa interessante: la fuga dalla firma è una questione atavica, ma si è aggravata con il codice degli appalti. Penso che tale codice possa essere riformato, ma se si segue quello attuale in maniera solerte, giorno per giorno, procedura per procedura, con la responsabilità legale e legittima di tutti, si può anche procedere ed appaltare. Ma la fuga della firma esiste e se lei l'ha citata, vuol dire che è nel suo mirino e me ne compiaccio. L'Europa - torno sul tema - ha paura dell'inflazione, ma non credo che in questo momento di deflazione e di interessi zero ci sia questo problema; un'inflazione fisiologica forse potrebbe essere un aiuto alla soluzione dei problemi del debito. Non parliamo di Patto di stabilità e di condizioni sul recovery; ci chiede troppe condizionalità sulle quali dobbiamo discutere e sulle quali dobbiamo essere fermi e forti, senza cedere ulteriore sovranità alla tecnocrazia. Lei, signor Presidente del Consiglio, deve creare le condizioni, in accordo con l'Europa, per la crescita e per far ripartire l'economia dando certezza attraverso qualche strumento che può essere discusso in Parlamento ma che è del suo Governo, dei suoi Ministri, dei suoi consulenti, di sua invenzione creativa. Noi crediamo in questo, altrimenti non ne verremo fuori.
2021-03-24	FI	PerosinoMarco	In questo modo risparmieremmo sugli altri fattori, sulle cure e soprattutto sulle sofferenze e sulle conseguenze di tali sofferenze. Sul certificato vaccinale europeo, di cui si parlerà al prossimo vertice, penso che si possa essere tutti d'accordo e che non si possano ipotizzare violazioni della privacy; esso è necessario affinché si possa circolare e vivere. Le voglio rappresentare la situazione dell'Italia, sulla base della quale lei deve decidere visto che andrà a parlare in Europa. Il debito pubblico è una mia fissazione; nel mio breve intervento in occasione della fiducia al suo Governo ho parlato del fondo salva Italia. Paolo Panerai l'ha ripreso nella rubrica «Orsi & Tori» su "Milano Finanza"; si tratta di un vecchio progetto (che non è vecchio, ma attuale), che lei conosce e sul quale eventualmente, quando non saremo più in zona rossa, si potrà organizzare qualcosa di specifico. Metodo di soluzione parziale del problema, il fondo salva Italia potrebbe essere da lei apprezzato e attuato. Per quanto riguarda i sostegni alla ripartenza, siamo alla vigilia della discussione in Aula del cosiddetto decreto-legge sostegni, ma lei ha una situazione che sarà ancora più difficile (lei e noi, signor Presidente del Consiglio, a nome degli italiani), quando si dovrà ripartire. Allora sì che servirà liquidità e ne servirà davvero tanta. Le faccio un esempio di cose che mi riferiscono: i prezzi delle materie prime (ferro e acciaio) sono aumentati del 30, del 40 o anche del 50 per cento, perché la Cina ne fa incetta. Qui la politica internazionale e quella dell'Europa potrebbero dire qualcosa a riguardo ai rapporti con la Cina e a qualche errore che forse abbiamo fatto.
2021-03-24	FdI	LaRussaIgnazio	Avremmo bisogno che qualcuno si occupasse realmente degli interessi generali dell'Europa, che sono quelli che noi europeisti più convinti di altri su questo vorremmo fossero riservati all'Unione europea, mentre la stessa si diletta a fissare timbri che vogliono penalizzare i prodotti del made in Italy. Presidente, noi abbiamo fiducia nella sua autorevolezza, ma non abbiamo speranza che questa possa davvero cambiare i rapporti all'interno dell'Unione europea se lei non se ne fa veramente carico. Perché lei se ne faccia carico c'è bisogno che questo Parlamento si esprima in maniera precisa a partire, per esempio, dal recovery plan. Presidente, la prego di ascoltarmi: noi stiamo discutendo il piano di Conte. Prima che il recovery plan diventi definitivo torni in Senato perché vogliamo capire quale sarà questo progetto. In caso contrario, succederà che, ancora una volta, passeremo dal Natale alla Pasqua, dalla Pasqua all'altro Natale, continuando con sacrifici inutili perché le chiusure che lei ha promesso di interrompere resterebbero tali. Ci auguriamo che ciò non avvenga, che la sua autorevolezza sovrasti la litigiosità della sua maggioranza e che in Europa faccia qualcosa che noi auspichiamo da sempre: il suo cambiamento e non l'annullamento.
2021-03-24	FdI	LaRussaIgnazio	Dicevo, ci aspettiamo che lei in Europa sappia rinegoziare, anzi costringa l'Europa a rinegoziare i contratti di acquisizione dei vaccini, uscendo da una sorta di geopolitica, affrontando la possibilità reale - non a parole - dell'acquisizione di altri vaccini - non voglio fare nomi, dico tutti i vaccini - che sono necessari e indispensabili.
2021-03-24	FdI	LaRussaIgnazio	Ma è possibile che nessuno sappia o voglia protestare su cose di questo genere? Ci aspettiamo che qualcuno dica in Europa che il sultano Erdogan si è avvalso nella sua azione imperiale - che sta provocando danni non solo all'Italia nel quadrante del Mediterraneo orientale, ma a tutta l'Europa - dell'azione della Francia, che con la sua politica ha finito per agevolare la penetrazione di Erdogan in Libia, e quindi di sconvolgere anche la questione delle migrazioni e della tutela dei trattati che impedirebbero a chi non ne ha diritto di varcare i nostri confini.
2021-03-24	FdI	LaRussaIgnazio	Signor Presidente del Consiglio, lei andrà a discutere non solo di pandemia, non solo di vaccini, ma basterebbe già questo per invertire il peso che l'Italia non ha saputo avere in Europa. Lei parlerà di altre questioni: dei rapporti con la Russia, dei rapporti nel Mediterraneo, dei rapporti con gli Stati Uniti d'America, a partire dal rapporto con Biden, da tutti elogiato. Nei confronti di Trump, giustamente, quando diceva delle frasi strane, c'era la sollevazione; ma mi chiedo come sia possibile che ci sia il silenzio totale quando un uomo come Biden, prima di scivolare sulla scaletta dell'aereo, dichiara che il Capo di uno Stato importante come la Russia sia un killer. Ripeto, nel silenzio generale.
2021-03-24	FdI	LaRussaIgnazio	Signor Presidente, la ringrazio molto di avermi dato la parola, perché in dieci minuti l'unica forza politica che è all'opposizione di questo Governo dovrà cercare di affrontare tutti i temi che in quest'Aula hanno riecheggiato, a partire dall'ultimo, quello del senatore Renzi. Fra l'altro, l'abbiamo ascoltato senza bisogno di sovrapprezzo, assolutamente in forma gratuita. Ci ha interessato per il suo sguardo, per l'orizzonte sull'Europa e sui problemi internazionali; tuttavia egli ha prudentemente saltato la vicenda della pandemia, sulla quale invece noi, che abbiamo solo dieci minuti, ci dobbiamo purtroppo soffermare. La nostra, presidente Draghi, è la voce di chi si aspetta molto dalla sua opera, ma non ha fiducia nella somma dei partiti che compongono la sua maggioranza, che - legittimamente, per carità - hanno posizioni politiche differenti tra loro, come è emerso anche in sede di discussione. Penso alle posizioni politiche sullo ius soli, sulle cartelle esattoriali (prima lite), sulle riaperture. Se litigano già adesso, presidente Draghi, che succederà nel semestre bianco, quando non avranno più paura dello scioglimento del Parlamento e potranno dare sfogo alle loro sostanziali differenze? Noi ci aspettiamo molto, quindi, non dal suo Governo, ma dalla sua personale autorevolezza, che lei dovrà far valere soprattutto nei confronti di un'Europa che finora è stata assolutamente matrigna nei confronti dell'Italia. Anche oggi è riecheggiato il suo richiamo all'europeismo; lei ha detto che questa è una maggioranza di chi "bla bla" l'Europa. Ma non vorremmo che fosse una difesa dello status quo di questa Europa, che ancora una volta, più che in passato, ha dimostrato che occorre una profonda revisione della sua natura. Dai Trattati di Roma in poi, mai l'Europa aveva avuto una débȃcle come quella che ha manifestato sul piano vaccinale e sull'acquisizione dei vaccini. Ma vi rendete conto che, per una micragnosa questione di pseudo-risparmio, che è costata la vita a migliaia e migliaia (forse milioni, in prospettiva) di persone, ci siamo fatti sopravanzare, forse per motivi anche geopolitici, dagli Stati che erano fuori da quell'Europa che doveva essere salvifica? Il Regno Unito della Brexit ha praticamente affrontato e risolto il problema dei vaccini; anche Israele. Ma attenzione, perché c'è un pezzetto di Italia che ha più diritti degli italiani: parlo della Repubblica di San Marino. Si è rivolta allo Sputnik, l'ha preso e sono tutti vaccinati. Possibile che questa Europa non abbia potuto...
2021-03-24	FdI	LaRussaIgnazio	Signor Presidente, se aspettiamo che il piano, ottimo, del generale Figliuolo si manifesti nella sua interezza per accorgerci magari a giugno che le 70 milioni di dosi previste non saranno arrivate, o che, se ne arrivassero anche meno non fossimo poi in grado in Italia di utilizzarle appieno, credo che allora non ci sarebbe stato bisogno di una persona autorevole come Draghi. Faccia valere la sua autorevolezza, altrimenti andrebbe benissimo un Conte qualsiasi. Se lei è qui, deve manifestare la sua capacità di presenza in Europa in difesa dell'Italia.
2021-03-24	FdI	RautiIsabella	Signor Presidente del Consiglio,Fratelli d'Italia le chiede di alzare la voce in Europa e di farlo nella gestione dei vaccini. Lei deve dire con chiarezza, perché può farlo, che l'impatto delle varianti ha trovato i Paesi europei impreparati, nonostante si conoscesse da tempo il tasso di contagiosità. In questo clima di impreparazione, è stato un cortocircuito la campagna di profilassi ritardata, che ha rivelato il totale e clamoroso fallimento dell'Unione europea nel piano vaccinale. L'Unione europea ha sottoscritto contratti capestro con le aziende farmaceutiche, che non hanno rispettato i tempi e i numeri delle dosi da consegnare e, grazie a quei vincoli assurdi, sottoscritti da Bruxelles, quelle stesse case farmaceutiche sono rimaste sostanzialmente impunite rispetto alle loro inadempienze. Su questo fallimento, come un ciclone, è arrivata la questione relativa ad AstraZeneca del 10 marzo: quello appena trascorso è stato quindi un mese molto denso.
2021-03-24	FdI	RautiIsabella	Signor Presidente, lei può e deve dunque dire all'Europa che ha enormi responsabilità nella cattiva gestione dei piani vaccinali e deve farlo, perché l'Europa sta pagando un prezzo altissimo alla pandemia. Il numero delle vittime ha già superato la cifra di un milione: si tratta del 35,5 per cento del totale dei decessi del pianeta. Nella sua ultima conferenza stampa, in occasione del decreto-legge sostegni, ha evocato un concetto ispirato al pragmatismo anche riguardo all' export dei vaccini da parte delle case farmaceutiche inadempienti. Ha anche detto di più: se il coordinamento dell'Unione europea non funziona, faremo in altro modo; e, se l'UE non autorizza presto, potremo farlo noi. Ha fatto quasi lasciar intendere che si possa aprire alla valutazione dello Sputnik. Questo pragmatismo e l'autonomia decisionale, che oggi ha chiamato autonomia strategica, vanno bene: lo faccia e ci troverà d'accordo. Se lo Sputnik è un vaccino sicuro ed efficace, non c'è guerra commerciale che tenga. Va valutato e messo in commercio subito, così come va valutato qualsiasi altro vaccino ritenuto potenzialmente utile al contrasto del Covid. Se il siero prodotto dagli scienziati di Mosca, signor Presidente, può aiutare a vincere la pandemia, l'Unione europea non può rifiutare un altro potenziale rimedio. Non ce lo possiamo permettere soltanto per un pregiudizio geopolitico, perché devono essere prevalenti l'interesse della salute e l'interesse scientifico. Se il commissario Breton dice - come ha fatto oggi - che non serve, lei può agevolmente dire il contrario. Insomma, signor Presidente, uso le parole di Giorgia Meloni nel dire che il Governo italiano si deve svegliare dal torpore e agire nell'esclusivo interesse nazionale, intervenendo in sede europea e, se necessario, andando avanti per la propria strada. Basta ritardi e guerre commerciali. Basta perdere un tempo che non c'è, mentre il virus accelera e si modifica! Serve una radicale inversione di rotta. Vengo ora al piano vaccinale. Lei oggi afferma che vaccineremo quante più persone possibili nel più breve tempo possibile. Nulla da dire: è condivisibile. Il punto, però, sono i numeri. Se il ritmo è quello di oggi, ovvero 158.000 dosi, per raggiungere il 70 per cento degli italiani occorre oltre un anno. E questo non lo dico io. Non può rimanere questo il ritmo. Quando lei dice, ottimisticamente forse, che ci potrebbero essere due mesi di ritardo, devo pensare che ogni giorno di ritardo può significare 500 persone che muoiono. Se devo moltiplicare questa cifra per due mesi, significa che possono morire 30.000 persone. E non voglio fare altri conti, perché non sono numeri, ma sono persone e la responsabilità è enorme. Qual è il piano, allora? 500.000 iniezioni al giorno ad aprile e 700.000 a maggio? Bene: bisogna arrivarci. Bisogna arrivarci ed essere pronti. Il piano predisposto dal generale Figliuolo può funzionare come macchina, ma solo se ci saranno le dosi necessarie e se ci sarà la platea per somministrarle, altrimenti fallirà tutto. Bisogna mettere a punto tante cose, di cui sentiamo parlare ma che non vediamo messe a sistema. La campagna vaccinale lanciata il 27 dicembre è poi fallita. Su questo lei non ha le responsabilità dirette e personali, ovviamente, ma sa che ciò rientra nella fallimentare politica sanitaria messa in atto dall'Esecutivo precedente, che vede nel ministro Speranza il segno di una sinistra continuità, mentre è di radicale discontinuità che, anche su questo, l'Italia ha bisogno. Ancora: ha chiesto alle Regioni un riallineamento. È giusto ma, se mancano indicazioni precise a livello centrale, è difficile richiamare le Regioni. Come mai abbiamo il paradosso per il quale vediamo che la popolazione over 80 è stata vaccinata neppure per il 30 per cento del suo totale, quando ormai è chiaro che il virus colpisce per l'86 per cento persone di fascia anziana. È un paradosso inspiegabile, presidente Draghi. Ancora, la campagna vaccinale è partita secondo alcune categorie, mentre adesso, invece, per fasce d'età: confusione e ritardi. E soprattutto, avete dimenticato, nelle fasi 1 e 2, le categorie dei disabili, dei fragili, i caregiver e i loro familiari. Oggi - per fortuna - ve ne ricordate, e anche grazie a un emendamento di Fratelli d'Italia. Nulla potrà giustificare il caos che abbiamo visto. Nulla potrà giustificare anziani in fila, assembrati e magari portati con gli autobus. Nulla potrà giustificare il ritardo nelle assistenze domiciliari e il ritardo di protocolli non aggiornati da parte del Ministero. Davvero nulla. Noi non abbiamo solo criticato: abbiamo fatto un piano vaccinale. Tra l'altro, alcune proposte le vediamo inserite e ne siamo contenti. Questo è un caso in cui ci va bene anche solo il fatto di partecipare. Il nostro piano vaccinale prevedeva assistenza domiciliare, allargamento della platea dei vaccinatori, coinvolgendo medici di base e farmacisti. Anche sui farmacisti, però, dovete sbrigarvi a fare i protocolli, altrimenti non riuscirete a mettere a punto questo sistema. Vede, presidente Draghi, il punto è anche che, su tutta la strategia di contenimento della pandemia, non vediamo segni di importante discontinuità, perché siamo ancora qui con la DAD, con le scuole chiuse, con i ristoranti chiusi, con i vaccini che non arrivano. Mi avvio alla conclusione, perché mi rendo conto che il mio tempo è finito. Mi piacerebbe parlarne del reshoring farmaceutico, ma lo farò la prossima volta. Presidente Draghi, il punto è sempre uno ed è sempre quello: quale postura avere stando in Europa. Noi continuiamo a pensare che sia necessario difendere, in Europa, l'interesse nazionale e considerarlo preminente. Non potremo mai accettare alcuna cessione di sovranità nazionale, come lei ha detto anche nelle sue comunicazioni il giorno del voto di fiducia. Presidente, questo è il momento in cui bisogna essere assertivi e non si può cedere su nulla. Lei guarda l'Europa, oggi, da un'altra posizione. Il suo compito e il suo dovere, oggi, è pensare solo e soltanto all'Italia e agli italiani.
2021-03-24	LN	CandianiStefano	Il debito sarà importante, crescerà, ma deve crescere per sostenere la ripresa e la capacità di produzione che ha sempre contraddistinto il nostro Paese. Presidente, occorre battersi anche per rivedere lo status quo. Sappiamo, ce lo dicono in tanti e lo diciamo sempre noi a noi stessi, che occorre rivedere le regole del gioco; riformare il sistema delle regole. Tutto ciò non può valere a senso unico, ma deve valere anche in sede europea. Se abbiamo assunto la responsabilità di sostenere il suo Governo è anche per cambiare dall'interno un'Unione europea che per troppe volte non si è dimostrata all'altezza delle aspettative dei cittadini. Occorre essere consapevoli della necessità di modificare le regole del gioco per quanto riguarda il fisco in Italia, ma anche per quanto riguarda l'equità dei sistemi fiscali in Europa; occorre certamente che siano riviste le regole di governance all'interno dell'Unione europea, perché non debba solo apparire, ma debba esserci la certezza che un Paese non può mettere in scacco gli altri, come accaduto anche nelle scorse settimane con la gestione dei vaccini. Signor Presidente, noi le diamo e le daremo mandato con la votazione, prendendo gli impegni citati, e confidiamo che la sua credibilità, che l'ha portata ad essere Presidente del Consiglio dei ministri, anche con il nostro sostegno, possa essere in questo senso esercitata al massimo livello in sede europea. Siamo abituati ad essere pragmatici, lei lo ha detto prima e citerò le sue parole: occorre agire con meno requisiti formali e con pragmatismo. Questo vale su tutti i livelli: nazionale e internazionale. Su questa capacità di intervento si giudicherà l'efficacia del suo Governo e noi su questo siamo ovviamente qui per fare la nostra parte.
2021-03-24	LN	IwobiTonyChike	Solo nell'ultima settimana abbiamo assistito all'annuncio di Erdogan sul ritiro unilaterale dalla Convenzione di Istanbul sulla prevenzione e la lotta contro la violenza nei confronti delle donne. Sempre negli ultimi sette giorni vi è stato un nuovo e grave indicatore della situazione interna alla Turchia: la Corte suprema d'appello ha presentato una richiesta di sciogliere il Partito Democratico dei Popoli, il partito politico filo-curdo, che rappresenta oggi la seconda forza di opposizione nel Parlamento turco. Ricordiamo che dal 2000 ad oggi la Turchia ha ricevuto quasi 30 miliardi di euro attraverso la Banca europea per gli investimenti e, dal 2002, oltre 10 miliardi di euro di fondo preadesioni. Dal 2016 ad oggi sono stati messi a disposizione 6 miliardi di euro per la gestione dei rifugiati. È difficile capire questo doppiopesismo dell'Unione: attenta ai valori e ai diritti universali, non riesce però a prendere una decisione e una posizione netta nei confronti della Turchia. Perché il tema della Turchia deve riguardarci da vicino come Italia? La nuova politica estera di Istanbul è sempre più aggressiva, come possiamo vedere in Libia, dove ormai la Turchia è attore fondamentale a causa della mancanza di coraggio dell'Europa e dell'Italia. Le primavere arabe nel 2011 e il disimpegno degli Stati Uniti nel Mediterraneo hanno prodotto diversi vuoti di potere che hanno reso la vita complicata all'Italia e all'Europa nei rapporti con i Paesi del Nord Africa.
2021-03-24	LN	IwobiTonyChike	È inoltre estremamente difficile cooperare con i Paesi del Maghreb, perché tra di loro non c'è alcuna forma di integrazione. Gli scambi tra Marocco, Algeria, Tunisia, Libia ed Egitto sono nulli o quasi. È difficile quindi mettere in piedi una cooperazione strategica con un'area che non esiste come blocco unico, dove la Turchia mira a espandere la sua influenza. Per mantenere l'equilibrio strategico dell'area l'Europa deve insistere nel creare un blocco unico, come - ad esempio -l'Economic community of west african States (ECOWAS) dell'Africa occidentale, per facilitare i rapporti futuri.
2021-03-24	LN	OstellariAndrea	A fronte di queste cifre, guardiamo quindi con fiducia al futuro, ma chiediamo una verifica di quanto è stato fatto. Inoltre, presidente Draghi - come lei ha già dimostrato qui con le sue prime azioni - chiediamo un cambio di passo anche in Europa.
2021-03-24	LN	OstellariAndrea	Signor Presidente del Consiglio, rappresentanti del Governo, colleghe e colleghi, la salute è il bene più prezioso di un individuo e di un popolo. Per preservarla, l'Europa ha lavorato bene e con prontezza? Durante la prossima conferenza del Consiglio europeo, si dovrà parlare anche di questo. E, per valutare la diffusione dei vaccini tra i Paesi membri, sarà necessario ripercorrere i mesi difficili e confusi trascorsi, partendo da una data: il 17 giugno 2020. È di quel giorno, infatti, la prima comunicazione ufficiale della Commissione europea su una strategia integrata e di insieme; il tutto ben sei mesi dopo il primo focolaio di Covid nella città cinese di Wuhan e quattro mesi dopo il primo caso in un Paese membro. Al 30 settembre 2020 le istituzioni europee avevano investito circa 459 milioni di euro in progetti sul coronavirus. Abbastanza? Circa una settimana fa il Vice Presidente della Commissione europea, in un'intervista rilasciata a un quotidiano tedesco, ha dichiarato che dalle istituzioni europee sono stati commessi degli errori in fase di ordinazione dei vaccini. A rispondergli, poco dopo, è stato Eric Mamer, portavoce della Commissione stessa, che ha smentito l'ipotesi di errori in sede di approvvigionamento dei vaccini. Chi ha ragione? Guardiamo i dati. Da un'analisi comparata con quanto avvenuto nella programmazione, nel finanziamento, nell'approvvigionamento e nella distribuzione dei vaccini negli Stati Uniti e nel Regno Unito le differenze sono evidenti. Gli Stati Uniti hanno perseguito il finanziamento e l'approvvigionamento dei vaccini attraverso l'operazione Warp Speed, annunciata ufficialmente già nel maggio 2020. L'onere, stimato inizialmente in 10 miliardi, è stato poi aumentato con ordini esecutivi specifici.
2021-03-24	LN	PillonSimone	Signor Presidente, gentili colleghe, cari colleghi, la pandemia ha evidenziato i problemi strutturali di un modello sociale, di derivazione nordeuropea, deliberatamente orientato a una società individualista. Con la scusa di perseguire autonomia e indipendenza delle persone e di superare un presunto modello patriarcale, si sta portando la società da un sistema comunitario fondato sulla famiglia e sulle relazioni tra comunità locali e corpi intermedi a un sistema individualista, in cui le persone vivono per lo più da sole, senza reti parentali e relazionali e non si costituiscono più nuove famiglie. Tale esperimento di ingegneria sociale è purtroppo ormai realtà in alcuni Paesi, tra cui spicca la Svezia, con quasi la metà degli abitanti che ormai vivono da soli e con uno dei più alti tassi di ricorso alla compravendita di gameti per l'autofecondazione delle donne, oppure all'utero in affitto. Ci sono forze politiche, economiche e sociali che prevedono che l'intera Europa, in particolare per quel che interessa l'Italia, si debba incamminare in questa lugubre strada. Potenti organizzazioni, quali ad esempio Open Democracy, teorizzano apertamente ormai il superamento della famiglia naturale grazie proprio alla pandemia. Nel contempo, Presidente, il tasso di natalità nel nostro Paese è crollato, con un -21 per cento di nascite, unito - purtroppo - a un aumento della mortalità causata dal Covid. Nel 2020 si stima che siamo sotto i 400.000 nuovi nati e sopra i 740.000 morti. Le famiglie italiane, spesso da sole, hanno affrontato i carichi familiari, la pandemia, la DAD, la chiusura, il lockdown. Credo serva decisamente un cambio di rotta chiaro, nitido e coraggioso sia in Italia, sia in Europa. È necessario respingere questi tentativi. Pensiamo sia sbagliato investire nelle politiche individualiste e, al contrario, crediamo sia fortemente opportuno restituire fiducia alla famiglia naturale, unica società primordiale - oserei dire ecosostenibile - capace di far ripartire il nostro Paese sotto il profilo sia demografico ed economico, sia soprattutto umano. Per tutte queste ragioni, la Lega ha depositato negli scorsi giorni un disegno di legge per la tutela, la promozione e la valorizzazione della famiglia naturale e di tutte le mille attività che le famiglie italiane ogni giorno portano avanti in silenzio e con dignità, promuovendo il benessere e il futuro dei loro figli, degli anziani, delle persone vedove e delle persone con disabilità. Consegniamo questo disegno di legge all'attenzione del Parlamento e del Governo, con la speranza che in tempi rapidi si possa procedere a investire nuovamente sul migliore degli investimenti, quello che secondo Winston Churchill era mettere latte nei biberon.
2021-03-24	M5S	CioffiAndrea	Come ci ha ricordato, il documento alla base di tutto questo è la cosiddetta bussola per il digitale. In questo momento storico ci troviamo in una situazione di perturbazione (se volessimo usare un'analogia matematica) e abbiamo bisogno dei punti cardinali della bussola, che per lunghissimo tempo sono stati quelli che la Costituzione aveva indicato a tutti i cittadini. Abbiamo vissuto due momenti di crisi, uno dietro l'altro: il 2008 con la crisi finanziaria e adesso la crisi sociale e pandemica. Queste due crisi, una dietro l'altra, ci hanno fatto ritornare al momento storico della fine della Seconda guerra mondiale, quando abbiamo vissuto di seguito la crisi del 1929 e la Seconda guerra mondiale. In quel momento i cittadini, anche se provenivano da ideologie, da forze, da pensieri diversi, si unirono per arrivare al termine della guerra e scrivere proprio quella Costituzione che è la bussola che ci ha guidato per tanti anni ed è molto viva ancora oggi. In quel periodo ci fu una grande alleanza tra chi gestiva la cosa pubblica e il popolo e quell'alleanza portò al boom economico all'implementazione dei diritti sociali. Noi abbiamo ancora bisogno di quella forza. Ormai gli Stati Nazione non hanno più la possibilità né la forza di competere nel mercato globale e dobbiamo andare oltre gli Stati Nazione. Questo è ciò che si evince da quel documento, che è la base si discussione. S'intravede questa direzione quando si parla di progetti multi-Paese, in cui gli Stati collaborano per arrivare a degli obiettivi comuni, come ad esempio sul tema dei supercalcolatori high performance computing (HPC), in cui Paesi hanno collaborato per avere una potenza di calcolo che possa essere paragonabile a quella dei due grandi attori nella scena globale: Stati Uniti e Cina. Avviene lo stesso quando si parla della computazione quantistica. Ricordo che quando ero Sottosegretario al Ministero dello sviluppo economico nel primo governo Conte ne parlammo diffusamente con il capo della Directorate-general for communications networks, content and technology (DG Connect), che è l'ingegnere italiano Roberto Viola, una persona molto preparata. Lo stesso avviene quando si parla dei semiconduttori, su cui la bussola digitale dice che dobbiamo arrivare al 20 per cento della produzione globale; abbiamo un esempio, che è la società STM, posseduta in maniera paritetica dallo Stato italiano e dallo Stato francese, il resto è sul mercato; poi c'è anche la società austro-tedesca Infineon. Sul cloud si parla di Gaia-X, una federazione di imprese. Noi però dobbiamo andare oltre la federazione e arrivare a qualcosa che era l'idea di Airbus, cioè una società che lavora e produce in quei sistemi, al cui interno ci sono società europee. Quando parlo di società europee non mi riferisco a realtà che sono parte di società non europee, la cui parte europea ha sede fiscale e legale in Europa; sto parlando di società realmente europee, che pagano le tasse e producono in Europa. Dobbiamo andare oltre tutti i problemi legati ai paradisi fiscali. Quindi, forse, abbiamo bisogno di una maggiore pianificazione dell'economia. Bisogna trovare l'equilibrio tra la pianificazione e la libertà. Possiamo e dobbiamo fare questo, mettendo i cittadini al centro di questa azione, come sempre. D'altra parte, anche quando la Banca centrale europea ha immesso liquidità nel mercato, ha parzialmente indirizzato l'economia e questa è un'azione che dobbiamo continuare a fare. Dobbiamo far capire che la competizione si fa non dentro l'Unione europea, ma fuori dall'Unione europea. La competizione tra Paesi dell'Unione europea è male, mentre la competizione con i Paesi extra Unione europea è bene. Lo stesso vale per la web tax. Lei ha parlato dell'OCSE, ma l'OCSE...
2021-03-24	M5S	LicheriEttoreAntonio	Signor Presidente, signor Presidente del Consiglio, il MoVimento 5 Stelle quest'oggi voterà a favore della proposta di risoluzione della maggioranza, ma dev'essere chiaro che governare significa fare i conti con la realtà. Voglio cominciare il mio intervento con questa frase, all'apparenza scontata, ma mai sterile e lo faccio per due ordini di motivi. In primo luogo, ritengo che tutti i colleghi che mi hanno preceduto stamattina abbiano offerto un pezzo di realtà e a lei, signor Presidente del Consiglio, spetta il compito di metterli tutti insieme. Il secondo ordine di motivi è che ricorderà come, poche settimane fa, il suo ingresso in politica sia stato salutato dai giornali e dalle televisioni con toni quasi fideistici, come se fosse la venuta del salvatore o di un moderno demiurgo, che avrebbe fatto tutto ciò che gli altri non erano stati capaci di fare. Abbiamo anche scherzato su questo, perché si tratta di un difetto e di un limite tutti italiani. Sappiamo tutti però, in questa sede, che chi governa non può non fare i conti con la realtà, che oggi ci dice che, purtroppo, al mondo ci sono cinque persone che muoiono per Covid ogni minuto, cinque Regioni che ancora hanno le terapie intensive sotto pressione un'importante Regione del Nord che si trova in una condizione di caos da più di un anno e non riesce a uscirne e un piano di vaccinare che stenta a decollare. Soprattutto, signor presidente Draghi, l'Europa rischia di essere messa sotto scacco dalle logiche di profitto di quattro aziende farmaceutiche e questo il Parlamento italiano non lo può accettare!
2021-03-24	M5S	MautoneRaffaele	Signor Presidente, signor Presidente del Consiglio, rappresentanti del Governo, onorevoli colleghe e colleghi, la pandemia ha sconvolto in modo violento il mondo, non risparmiando i suoi effetti, in misura più o meno intensa, a nessuna Nazione. Per far fronte a tale emergenza tutti i Paesi, prima o dopo, hanno optato per lockdown più o meno generalizzati e più o meno protratti nel tempo, con le conseguenti chiusure, peraltro necessarie, di attività, di luoghi o di strutture che potevano, per il loro elevato rischio di contagio o di assembramenti e per l'impossibilità di poter rispettare le distanze di sicurezza, creare le condizioni favorevoli per la diffusione del virus e delle sue varianti. Mai come in momenti di grande difficoltà come quello che stiamo vivendo, occorre ribadire la necessità della coesione e della condivisione delle scelte tra i vari Paesi dell'Unione europea. Se non si lavora insieme e non si va tutti nella stessa direzione, sarà molto difficile contrastare efficacemente la crisi globale che si è abbattuta come una bufera su tutti noi. Credo che la nostra Italia, pur tra le tante difficoltà e tra le innumerevoli problematiche, abbia fatto delle scelte in gran parte condivisibili fronteggiando l'epidemia con misure e provvedimenti che spesso sono stati riferimento per gli altri Paesi europei. Si tratta di scelte non facili, fatte già dal Governo Conte, dettate dall'emergenza del momento e sempre nell'ottica che la tutela del bene salute è e deve essere prioritaria rispetto alle tante giuste esigenze e alle motivate richieste che provengono dalle diverse realtà sociali. La difficoltà maggiore era ed è, in attesa che la campagna vaccinale decolli, trovare questo difficile equilibrio. Come detto, l'elemento nuovo è rappresentato dalla possibilità di poter utilizzare i vaccini anti Covid-19. In attesa di una copertura vaccinale della popolazione con percentuali sufficienti a raggiungere l'immunità di gregge, non possiamo non richiamare la necessità di continuare ad adottare le misure di prevenzione, individuali e collettive, da parte di tutti noi cittadini, indispensabili per poter vincere questa battaglia. Mi corre l'obbligo, ancora una volta, di dover ringraziare tutti gli operatori sanitari per il loro impegno e la loro dedizione, ma anche tutti i cittadini che con spirito di sacrificio e di solidarietà, con rinunce affettive ed economiche hanno aderito con convinzione ai programmi di prevenzione adottati. Fondamentale è l'accelerazione della campagna vaccinale, richiesta unanime da parte dei territori e che deve trovare la sua corretta applicazione nel rispetto del piano vaccinale elaborato. È indispensabile che essa riparta senza più ostacoli in maniera sempre più omogenea su tutto il territorio nazionale. In quest'ottica è fondamentale, da un lato, il corretto funzionamento della macchina organizzativa a tutti i livelli, centrali e regionali e, dall'altro, un'adeguata disponibilità delle dosi vaccinali da somministrare. A tal proposito, sarà compito del Governo - e, in particolare, suo, signor Presidente del Consiglio - ribadire in Europa il rispetto degli accordi sulla fornitura del numero di dosi di vaccini e dei contratti stipulati con le compagnie farmaceutiche in maniera trasparente e in ossequio agli impegni presi, sia dal punto di vista della tempistica delle consegne che della quantità di dosi di vaccino promesse ed effettivamente fornite. Occorre rimboccarsi le maniche. Tutto ciò lo si fa non solo facendo rispettare i contratti e le forniture delle dosi di vaccino, ma anche aumentando, ove possibile, le capacità produttive e migliorando i processi di utilizzazione degli stessi, sempre nel rispetto della loro sicurezza e della loro efficacia. Ben venga, pertanto, la possibilità di annoverare nuovi marchi vaccinali anti Covid-19, che vanno a implementare la disponibilità di dosi necessarie a raggiungere nel più breve tempo una sempre più ampia fascia della popolazione, condizione questa - come sappiamo - indispensabile per fermare le mutazioni del virus e il riprodursi delle sue varianti. Occorre mettere un punto fermo e lavorare insieme agli altri partner europei. Voglio concludere con un invito che riguarda il nostro Paese: sarebbe auspicabile una cabina di regia centrale che coordini meglio gli interventi regionali ed eviti le inefficienze che diverse Regioni hanno evidenziato nella programmazione della somministrazione delle dosi, come accaduto negli ultimi episodi registrati in Lombardia e in Calabria. Ribadisco l'importante...
2021-03-24	M5S	NaturaleGisella	Un lavoro sinergico tra gli Stati del mondo è indispensabile anche per il raggiungimento della sostenibilità ambientale, della tutela della biodiversità, del rispetto delle norme ambientali e della salute pubblica, sostanzialmente in linea con gli obiettivi del green deal europeo. Oltre al rispetto per l'ambiente, è anche necessario il rispetto universale dei diritti fondamentali delle donne e degli uomini, di cui purtroppo esistono violazioni in ogni parte del mondo. Sono passati sessant'anni dalla pubblicazione della Dichiarazione universale dei diritti umani, che però rappresenta ancora un sogno più che una realtà. Inoltre, è oltremodo inquietante considerare come rinascimento le condizioni orrende in cui vivono i popoli in ancora troppi Paesi del mondo. Occorre quindi una politica globale che guardi allo sviluppo sociale ed economico, al mercato unico, che deve però sempre tutelare le produzioni locali e garantire la giusta distribuzione del valore. Ci sono da affrontare ancora molti ostacoli, tra cui la transizione digitale per cui l'Italia occupa gli ultimi posti in Europa. Questa è una condizione inaccettabile che riverbera i suoi effetti negativi anche nella governance della pandemia. È altresì inaccettabile anche che le cosiddette big tech, i giganti del web, paghino tasse irrisorie in Europa, portando le loro sedi in Stati con regimi di tassazione agevolati, penalizzando le imprese nostrane. Urgono soluzioni quale un'imposta digitale unica europea per società extraeuropee. Faccio parte della 9ᵃ Commissione e desidero rappresentare quanto sia importante, e quanto invece si senta nettamente in questo settore il suo ritardo, la digitalizzazione, indispensabile per evitare gli abusi di fitofarmaci e gli sprechi di acqua che non possiamo più permetterci. Vi è altresì necessità di ricerca per un'innovazione al passo con i bisogni e per una conversione energetica rispettosa del patrimonio naturale e quindi del suolo agricolo. Bellezze naturali e paesaggistiche sono un patrimonio culturale inestimabile, una risorsa strategica che rende l'Italia meta turistica ambita da tutto il mondo, ma che ancora paga lo scotto di carenze infrastrutturali ataviche. Il tutto è molto più evidente nelle aree interne, che sembrano ormai inevitabilmente destinate allo spopolamento e all'abbandono, soprattutto al Sud. Tale situazione deve essere invertita, in quanto la bellezza di quelle zone è impareggiabile. Intanto la realtà pandemica che stiamo vivendo ci obbliga a considerare necessario il distanziamento sociale e apre, quindi a questi luoghi una nuova e utile opportunità. In generale è d'obbligo considerare gli squilibri territoriali esistenti e il fatto che gli investimenti al Sud siano stati più che dimezzati nell'ultimo decennio. La grandezza dell'Italia è data dalla varietà dei territori, che da Nord a Sud rappresenta un valore da salvaguardare. Un valore sono anche i nostri prodotti enogastronomici e la nostra dieta mediterranea, patrimonio immateriale dell'UNESCO, insidiata dal sistema di etichettatura Nutri-Score, un metodo intuitivo e fuorviante, perché fa apparire come dannosi per la salute - ad esempio - l'olio d'oliva e il parmigiano. Serve invece una cultura alimentare a tutela del made in Italy.
2021-03-24	PD	AlfieriAlessandro	Chiediamo a lei, che ha detto già parole chiare, di portare la nostra voce in Europa perché la Turchia possa tornare a essere parte di quella Convenzione e di condizionare anche collaborazioni future al fatto che quei diritti, che fanno parte della nostra identità, siano rispettati.
2021-03-24	PD	AlfieriAlessandro	Ecco, da questo punto di vista, l'Europa può essere protagonista e il rapporto con gli Stati Uniti è fondamentale.
2021-03-24	PD	AlfieriAlessandro	Salutiamo quindi positivamente il messaggio iniziale da lei lanciato di rientro nell'Accordo di Parigi da parte degli Stati Uniti (probabilmente propedeutico anche alla ripartenza dei negoziati sull'Accordo sul nucleare iraniano), il rientro da protagonisti nel sistema delle Nazioni Unite, la possibilità di negoziare in maniera diversa - sarà uno dei punti dell'agenda - sul tema della tassazione del digitale nel confronto con i big tech e con le grandi piattaforme dell' online. Avere al fianco l'Europa è decisivo e fondamentale in una delle partite strategiche che dobbiamo giocare. Quindi non più come prima, basato sui rapporti di forza; Macron prova ad aprire il dossier della web tax, partono i dazi e via rappresaglie reciproche: non ne usciamo più. Il rapporto con gli Stati Uniti è perciò fondamentale. Vorrei quindi soffermarmi brevemente sulla Turchia e la Russia. Signor Presidente, abbiamo apprezzato il passaggio sulla Convenzione di Istanbul. Lo dico perché i Governi precedenti a guida Partito Democratico
2021-03-24	PD	AlfieriAlessandro	Signor Presidente, auguriamo i migliori lavori al presidente Draghi al Consiglio europeo. È importante il voto favorevole del Partito Democratico e - spero - del maggior numero di colleghi possibili perché ci giochiamo evidentemente una partita importante: l'Italia è protagonista nella costruzione di una nuova Europa. Non si parte da zero. Con il Governo precedente, grazie al lavoro del ministro Amendola, del ministro Gualtieri, del commissario Gentiloni Silveri, siamo riusciti a riportare l'Italia ad essere protagonista e non più isolata in Europa. L'abbiamo visto su quello che sembrava fino a poco tempo fa impossibile, quasi un sogno, cioè l'idea di costruire gli eurobond, un embrione di debito europeo, con garanzie basate su risorse proprie, in crescita, qualcosa che fino a poco tempo fa era impensabile. Si tratta di un successo costruito con il protagonismo del Partito Democratico, del Governo precedente e dei partiti che componevano la maggioranza precedente. Parto da qui, perché è chiaro che una delle questioni principali riguarda l'Europa come strumento fondamentale, straordinario, originale nell'affrontare le grandi sfide internazionali. Con la retorica delle piccole patrie non andiamo da nessuna parte; non avremmo mai potuto affrontare la pandemia e in un momento di crisi come questo lo si avverte ancora di più. Come abbiamo visto, infatti, la decisione di fine gennaio di emanare un regolamento europeo, che ha permesso all'Italia e a lei, Presidente, di prendere una decisione importante per la prima volta e quindi di negare l'autorizzazione all'esportazione dei vaccini in una fase straordinaria (non l'avremmo mai voluto fare) verso un Paese che non ne aveva bisogno (i dati in Australia lo dimostrano), dà il senso di cosa voglia dire avere l'Europa alle spalle, di come si possa esercitare davvero la sovranità nel momento in cui si è in grado di affrontarla ad una scala adeguata. Affrontarla a livello europeo significa essere efficaci, essere al fianco dei cittadini. Lo vediamo anche sul tema dei certificati verdi. Io penso sia importante dare il via al trust framework, che ci permette - e sappiamo quanto sia importante per un Paese come il nostro, che deve ripartire e investire sul turismo - di avere uno strumento per una libera e sicura circolazione. Noi sappiamo che torneremo a vivere e torneremo alla normalità nel momento in cui potremo dare certezza ai nostri cittadini di potersi muovere perché saranno finalmente vaccinati. Devo dire che, in proposito, abbiamo apprezzato il passaggio che ha fatto sull'esigenza di armonizzazione del lavoro delle Regioni e del rispetto dei criteri. Io vengo dalla Lombardia e avverto con grande nettezza l'esigenza di avere una governance univoca, di evitare di avere cittadini di serie A e di serie B, dal Lazio alla Lombardia. C'è una bella differenza.
2021-03-24	PD	CirinnaMonica	La seconda ragione è che l'Europa dei diritti oggi è minacciata ed è fondamentale che l'Italia faccia sentire, con forza, la propria voce su questo.
2021-03-24	PD	CirinnaMonica	Oggi chiedo a lei, signor presidente Draghi, e a tutti noi, di rivolgere lo sguardo al di là dei nostri confini, di guardare a quel che sta accadendo in Polonia e in Ungheria, e a quello che sta accadendo alle porte dell'Europa, nella Turchia di Erdogan e nell'Egitto di al-Sisi. Si sta alzando una nube nerissima e pericolosa, che minaccia l'Europa della democrazia e dei diritti. La Turchia è uscita dalla Convenzione di Istanbul, come lei ha sottolineato, che è uno strumento fondamentale di tutela delle donne dalla violenza domestica e dalla violenza di genere e lo ha fatto usando argomenti ideologici e strumentali. La Polonia minaccia di fare lo stesso e addirittura si prepara a proporre una convenzione internazionale per la difesa della cosiddetta famiglia tradizionale, contro la libertà femminile e contro l'uguaglianza delle persone LGBT. Sempre in Polonia esiste, ormai da mesi, qualcosa di indicibile per noi europei, ovvero zone nelle quali le persone LGBT non possono più entrare. In Ungheria il tempo della pandemia è stato il tempo dei pieni poteri ad Orban, che fin dal primo momento si sono diretti contro le persone trans e contro la loro dignità. Le donne e le persone LGBT sono il bersaglio fisso e comune di questa azione violenta e ostinata di autocrati sovranisti, che tentano con ogni mezzo di riproporre un modello sociale fondato sull'esclusione e sulla subordinazione di alcune persone ad altre.
2021-03-24	PD	CirinnaMonica	Poverino! A questa nube l'Europa cerca di resistere, perché, come ha ben detto il presidente Draghi poco fa, i diritti umani sono i diritti identitari dell'Europa. La Commissione europea, negli scorsi mesi, ha proposto una strategia per la piena uguaglianza delle persone LGBT+, da far valere nei confronti di tutti gli Stati membri. Voglio ricordare solo una frase, per me profondamente significativa, e sono felice di dirla davanti alla nostra Ministra dell'interno: se sei genitore in uno Stato dell'Unione, devi esserlo in tutti gli Stati. È una speranza per le nostre famiglie, che in Italia ancora attendono il riconoscimento giuridico dei minori che pagano per il modo in cui sono nati o per i genitori che hanno.
2021-03-24	PD	CirinnaMonica	Presidente Draghi, siamo certi che lei terrà uniti i valori dei diritti umani, dei diritti civili e sociali anche in Europa.
2021-03-24	PD	CirinnaMonica	Signor Presidente, colleghe e colleghi, signor presidente Draghi, dedicherò i pochi minuti del mio intervento ad un'Europa di cui si parla poco e che invece è molto importante: l'Europa della democrazia e dei diritti, nata dalle ceneri della seconda guerra mondiale e dalla sconfitta del nazismo e del fascismo. Voglio parlarvi dell'Europa dei diritti, per due ragioni: la prima perché democrazia e diritti - diritti civili e diritti sociali insieme - contraddistinguono l'identità dell'Europa «unita nelle diversità», come recita il motto dell'Unione e come lei, signor Presidente, poco fa ha enunciato. Sono diritti fondativi per l'Europa, che si differenzia, per storia e cultura, da altri spazi politici. È qualcosa di cui essere orgogliosi, in questo tempo così difficile.
2021-03-24	PD	CirinnaMonica	Signor presidente Draghi, lei è un italiano che ha frequentato l'Europa e ha respirato quell'aria di diritti e di democrazia, le aperture al riconoscimento delle diversità, all'emancipazione delle donne, all'uguaglianza piena e sa quanto democrazia e diritti siano per l'Europa un bene inestimabile e la garanzia della sua stessa esistenza, del futuro dell'Europa e del nostro futuro.
2021-03-24	PD	NanniciniTommaso	Ma non possiamo distrarci e non possono esserci ritardi nell'attuazione di quella risposta. Vaccini sicuri, efficaci e rapidamente accessibili sono la migliore risposta non solo all'emergenza sanitaria, ma anche alla recessione e alla crisi occupazionale. È importante che dal prossimo Consiglio escano scelte che rassicurino le cittadine e i cittadini europei del fatto che, grazie al coordinamento europeo, tutti gli Stati membri potranno procedere speditamente con i piani vaccinali. Ma uscire dalla crisi con un'Europa più forte e più giusta - e di conseguenza con un'Italia più forte e più giusta - non dipende solo dai vaccini; dovremo realizzare, impostandolo già oggi, un salto di qualità nella costruzione europea.
2021-03-24	PD	NanniciniTommaso	È chiaro che tutte le decisioni richieste da un passaggio storico di questo tipo non saranno discusse nel prossimo Consiglio, ma è importante che fin da ora il Governo italiano faccia capire tre cose. La prima: Next generation EU non è solo la giusta risposta all'emergenza pandemica, ma è l'embrione di una possibile futura unione fiscale, di strumenti di debito e tassazione comuni che permettano di arrivare a un bilancio europeo più forte e a una vera politica fiscale europea, che complementi quella monetaria. La seconda: serve una revisione del Patto di stabilità e crescita prima della sua reintroduzione nel 2023, che tenga conto delle conseguenze della pandemia e affianchi alle regole di bilancio criteri di sostenibilità ambientale e sociale, per favorire una crescita sostenuta, sostenibile e inclusiva. La terza: la transizione digitale ed ecologica delle nostre economie non sarà sostenibile se non si ripenseranno gli strumenti di tassazione delle multinazionali, non solo digitali, facendo fare un passo in avanti decisivo allo schema BEPS dell'OCSE contro l'elusione fiscale internazionale e chiedendo scelte coerenti ai nostri partner. È un segnale bellissimo che il presidente degli Stati Uniti Biden partecipi a una parte del prossimo Consiglio europeo, rilanciando una stagione di multilateralismo già inaugurata con il reingresso degli Stati Uniti nell'accordo sul clima. Ma non basta. L'Unione europea deve chiedere agli Stati Uniti di aderire immediatamente ai Common reporting standard, all'accordo multilaterale per lo scambio di informazioni; senza scambio reciproco e automatico di informazioni non può esserci un sistema equo di tassazione. Il multilateralismo ha bisogno di scelte concrete, non solo di momenti simbolici. È il momento di costruire un'Europa che si viva come una comunità di destino, cementata da nuove forme di sovranità. Abbiamo istituzioni europee, un mercato europeo e una moneta europea; abbiamo bisogno di una politica di bilancio europea, di una cittadinanza europea radicata in alcuni diritti sociali comuni e di uno spazio politico europeo, di partiti e sindacati europei, di una discussione politica che prenda le scelte che ci attendono con testa e cuore sinceramente europei. Lei è la leadership ideale perché l'Italia e l'Europa raccolgano questa sfida. Tale sfida non si può vincere in un giorno, ma non può essere rinviata, chiarendo che l'Italia c'è ed è pronta ad andare avanti con chi ci sta. Dopo il whatever it takes, abbiamo bisogno di un whoever it takes, facendo capire da subito che esiste un nucleo forte di Paesi pronti a fare un salto di qualità nella costruzione europea, senza restare prigionieri di bilanciamenti infiniti e soprattutto di veti incrociati. È il momento di costruire reti, non di porre veti. Buon lavoro.
2021-03-30	M5S	LomutiArnaldo	Signor Presidente, onorevoli colleghi senatori, in questi giorni desta preoccupazione il futuro produttivo dello stabilimento automobilistico Stellantis di Melfi e, di conseguenza, anche quello dei suoi lavoratori e di quelli del suo indotto. È mio dovere riportare in quest'Aula l'angoscia che stanno vivendo migliaia di tute blu, già a partire da metà febbraio, quando, a pochi giorni da quando sarebbe dovuto partire il terzo turno che doveva occuparsi della produzione del modello Compass e dell'ibrido, il gruppo Stellantis ha deciso di mandare i suoi operai in cassa integrazione per sei settimane, fino al 28 marzo, e successivamente c'è stata un'ulteriore proroga fino al 3 maggio. In totale, sono diciassette settimane di cassa integrazione, con il terzo turno rinviato a data da destinarsi. I problemi e i motivi risiedono nell'abbassamento della produzione. Non spetta a me consigliare un piano industriale al colosso neonato Stellantis, ma è mio dovere riportare in Aula gli enormi aiuti statali che il settore dell' automotive ha avuto dal nostro Paese. A questi si aggiungono gli incentivi per la produzione dell'elettrico e, da ultimo, il prestito garantito SACE di 6.322 miliardi concessi all'FCA auto per sostenere una filiera che comprende 10.000 imprese e che rappresenta più del 6 per cento del prodotto interno lordo. C'è da dire che noi abbiamo il parco veicoli più vetusto di Europa, ma questo produce delle conseguenze negative per quanto riguarda l'inquinamento ambientale e la sicurezza delle nostre strade. C'è da dire anche però che la situazione in cui stiamo vivendo è strutturale e l'abbiamo da diversi anni in Italia. A questo va aggiunto anche il problema congiunturale della pandemia dell'ultimo anno. Abbiamo - è vero - un problema di rifinanziamento degli incentivi, ma la proroga da parte di Stellantis della cassa integrazione non è un buon segno per i lavoratori di quello stabilimento, che è vitale non soltanto per la Basilicata, ma anche per i territori limitrofi; dalla provincia di Foggia arrivano centinaia di lavoratori e di operai in quello stabilimento. Per tutti questi motivi ho presentato un'interrogazione al Ministero dello sviluppo economico, nella persona del ministro Giancarlo Giorgetti, per sapere se sia al corrente di questa situazione e quali azioni intenda mettere in campo, suggerendo anche di aprire immediatamente, quanto prima, un tavolo di confronto con tutte le parti in gioco, a partire da un Governo regionale totalmente assente, che in questo periodo risulta avere un encefalogramma politico totalmente piatto, passando anche dal Governo nazionale, con i rappresentanti dei lavoratori e i rappresentanti dei vertici Stellantis. Occorre fare presto.
2021-03-30	PD	IoriVanna	L'esito è un numero di nati ai minimi storici (404.000), che rende ancor più ampio il divario record rispetto ai decessi (meno 342.000). Dal 2008 questo trend negativo non si è mai arrestato, anzi ha accelerato la sua corsa e oggi siamo scesi al livello più basso di nascite. Siamo entrati in una fase di continua riduzione del numero delle potenziali madri e delle fasce centrali lavorative. Ecco perché è rilevante che si concretizzi il lungo percorso iniziato nel 2014 con la proposta di legge Lepri al Senato, ripresentata alla Camera nel corso di questa legislatura a prima firma Del Rio e approvata nel luglio del 2020. Ora, al Senato, tale disegno di legge è stato abbinato a una analoga proposta presentata dal senatore Nannicini: un percorso che, grazie anche al contributo della ministra Bonetti e in sinergia con i Gruppi parlamentari che si sono espressi, è arrivato al risultato di presentare un disegno di legge-delega per semplificare e potenziare le misure di sostegno per i figli a carico. È una questione che evidentemente riguarda il vero senso della parola futuro, che deve essere messa al centro del dibattito pubblico e dell'azione di Governo. Dice bene il professor Rosina quando parla di questa come della grande questione rimossa del nostro Paese. Eppure, conosciamo benissimo i costi economici e sociali di un rapporto sempre meno sostenibile tra popolazione anziana e giovani generazioni. In un quadro aggravato dall'enorme debito pubblico accumulato in questi anni, appare chiara l'esigenza di porre adesso, perché domani potrebbe essere troppo tardi, un freno a questo dramma demografico che rischia di compromettere il futuro del nostro Paese. Questo significa promuovere azioni per rendere meno insostenibili, sul lungo periodo, gli squilibri tra popolazione anziana e attiva. Se non si agirà in questa direzione, sarà impossibile promuovere crescita e benessere, rendere sostenibile il sistema di welfare e consentire a ciascuno la possibilità di realizzare progetti di vita, percorsi individuali, desideri, aspettative. Nei prossimi mesi saranno decisivi i nostri provvedimenti e le nostre scelte e saranno decisivi i decreti attuativi che dovremo emanare presto e bene. Dovremo saper sfruttare le possibilità offerte dal Next generation EU e dalle misure di sostegno per la promozione di progetti di cui l'assegno unico costituisce la prima parte. Dobbiamo cioè tenere insieme tre elementi importanti: l'investimento sulle opportunità formative e professionali delle nuove generazioni, le politiche familiari e un investimento sulle donne. Bisogna quindi rimettere al centro la scuola - abbiamo dati preoccupanti in merito alla dispersione scolastica, che ci vede ai primi posti in Europa, e una percentuale di laureati tra le più basse in Europa - e rimettere al centro le politiche per le famiglie, promuovendo la condivisione genitoriale dei ruoli di cura educativa. Dunque l'assegno unico universale è un passo importante che va integrato con uno strutturale potenziamento dei servizi per l'infanzia e con l'organizzazione del lavoro di cura per le persone fragili e non autosufficienti che ricade quasi sempre sulle spalle delle donne. Occorrerà rimettere al centro il tema dell'occupazione femminile, con sostegni concreti alle madri che lavorano, congedi parentali estesi ai padri, sgravi fiscali per il lavoro delle donne che non deve essere sempre il primo ad essere sacrificato. Due redditi consentono a una famiglia di guardare alla costruzione di un progetto di futuro con maggiore serenità. Non è un caso che i Paesi dove si fanno più figli sono oggi anche quelli con indice di occupazione femminile più alti. Si chiama giacimento di PIL potenziale: è quella quota di crescita in più che l'Italia potrebbe esprimere e che viene invece abbandonata in una sorta di miniera nazionale di risorse mai davvero sfruttate. Siamo arrivati a un incrocio paradossale di bassa partecipazione e bassa fecondità. Dovremmo costruire le condizioni perché non si abbia paura di perdere l'impegno di mettere al mondo una nuova vita. Così si può provare a superare la crisi demografica, come hanno fatto altri Paesi, come la Svezia e la Francia, riuscendo nell'inversione del trend. Oggi diamo un segnale positivo, di cui le famiglie hanno bisogno, che va nella direzione di mettere ordine tra le attuali forme di sostegno che il sistema riconosce alle famiglie e di corrispondere questo sostegno a tutti i contribuenti, autonomi o dipendenti. Sottolineo poi il principio della maggiorazione a partire dal terzo figlio e quella, fra il 30 e il 50 per cento in più, a seconda della gravità, prevista per i figli con disabilità. Oggi dunque compiamo un passo importante, ma non ancora sufficiente: se vogliamo arginare il declino demografico ed economico del Paese, serve un grande investimento sul capitale umano, sulle donne e sui giovani. Abbiamo l'opportunità di farlo e, se non sapremo coglierla, forse non ce ne saranno altre. È il momento di progettare il nostro futuro.
2021-03-31	FI	PerosinoMarco	Cari colleghi, qui in Italia abbiamo un buco potenziale che riguarda i derivati pari a 250 miliardi, di cui 181 a danno delle banche, 15 delle imprese e 32 della pubblica amministrazione. Non bastano, quindi, i 209 o 223 del recovery fund. Abbiamo il rischio di esplosione dei non performing loan (NPL) che diventano tali dopo nove mesi di inesigibilità e per i quali la 6ᵃ Commissione, di cui faccio parte, ha giustamente auspicato un aumento dei termini (magari a diciotto mesi?). Un comunicato di qualche giorno fa della Corte costituzionale tedesca dice che i Trattati non consentono all'Europa di indebitarsi. Può l'Europa emettere debito senza controllo del Parlamento tedesco? Questo ha bloccato tutto, per quanto riguarda la Germania. Si sa, vogliono comandare loro e infatti lo fanno. È una cosa grave questo comunicato, rispetto a quanto si dichiara. Come si finanzia l'Europa? Quando si sarà deciso di emettere questi 750 miliardi di titoli, andando a richiederli al mercato, l'Europa si finanzierà con l'intervento delle banche e delle istituzioni finanziarie internazionali, cioè con i nostri soldi finanzieremo noi stessi. A questo punto, si porrà il problema di fare attenzione che i 2.000 miliardi di depositi che sono nelle banche e che quest'anno sono aumentati, a tasso zero - cosa di cui ci pentiremo amaramente - non siano in qualche modo espropriati o ritenuti tali per finanziare il sistema. Non sono considerazioni casuali, questi sono i veri problemi. Non ho ancora capito bene - e mi farò violenza per il voto - la differenza tra prestiti e sussidi dei 209 miliardi. Non è ancora stata spiegata bene, o meglio lo è stata in qualche documento, ma facciamo finta di niente: non c'è nessun sussidio in Europa, non c'è nessun aiuto. È tutto da restituire. Ci sono queste condizionalità: bisogna fare crescita, creare posti di lavoro e passare alla transizione verde e digitale; queste sono cose auspicabili e condivisibili. Poi ci sono le priorità trasversali: la parità di genere, di cui sento parlare tanto in quest'Aula, i giovani e il Sud. Queste ultime sono tematiche di cui parliamo da sempre, ma non abbiamo ancora la ricetta per far sì che i giovani non vadano all'estero. Sulla parità di genere, alle donne che conosco non interessa, perché il 50 per cento dei magistrati, degli avvocati e dei commercialisti sono donne e i numeri sono in crescita, quindi ci balocchiamo con cose che non hanno senso e sono quasi barzellette, secondo me. Per quanto riguarda le riforme, ci chiedono quella della giustizia, che va fatta. Auspico in quest'Aula che si faccia, partendo dalla separazione delle carriere dei magistrati. Poi c'è la riforma fiscale sulla quale abbiamo tenuto numerose audizioni e che è su una buona strada. Per quanto riguarda la lotta all'evasione, chi non la fa? Infine, ci sono la fiscalità ambientale e il mercato del lavoro. Inoltre, se li avremo, ce li daranno a tranche. Li avremo con qualche difficoltà, ma dobbiamo scegliere noi le opere. Ci sono degli elenchi. Scarseggiano le quote a favore degli enti locali. Ci sono 15 miliardi per la tutela del territorio e delle risorse idriche e gli acquedotti di tutta Italia purtroppo sono sovente dei colabrodo, anche se non dappertutto. Le cifre stanziate per la manutenzione stradale sono irrisorie. Faccio presente che sono state dimenticate le strade provinciali. Concludo ricordando ciò che ha detto il presidente Draghi sul famoso articolo del «Financial Times» per essere ottimista, un anno fa: bisogna fare insieme in Europa quello che si può fare, ma bisogna in primo luogo avere una strategia come Paese. Non bisogna lesinare l'aiuto alle famiglie e alle imprese, ma contemporaneamente occorre creare stimoli agli investimenti, perché solo questi ultimi possono creare posti di lavoro e quindi crescita e i posti di lavoro si creano anche con investimenti in settori non necessariamente generatori delle classiche fabbriche. Gli investimenti sulla sostenibilità sono ugualmente produttivi e creatori di posto di lavoro. Occorre attuare il vecchio che va bene e aprire al nuovo, con la semplificazione e la giustizia.
2021-03-31	FdI	deBertoldiAndrea	E quali sono i risultati? Sono stati una totale assenza di risposte concrete sul tema dei trasporti, che tutti sappiamo quanto pesi sulla veicolazione del virus; un'assenza di risposte sulla scuola, con i nostri figli, i nostri ragazzi ancora a casa in didattica a distanza; una campagna vaccinale che il Governo Conte non ha saputo non dico portare a termine, ma nemmeno iniziare. Guardiamo ai vicini inglesi, al di fuori dell'Europa, che hanno davvero immunizzato la propria popolazione, mentre noi siamo fermi, insieme agli altri Paesi europei, purtroppo ai soli nostri anziani (peraltro non a tutti). Non abbiamo dato risposte in termini di ristori prima e di sostegni ora, come diremo nei prossimi giorni.
2021-03-31	FdI	deBertoldiAndrea	L'unica risposta che con i 180 miliardi abbiamo dato è stata in termini di lockdown, oggi e un anno fa; non è cambiato nulla. Non sono cambiate le risposte agli imprenditori, ai commercianti e ai lavoratori che queste maggioranze fanno chiudere e che poi prendono in giro con l'1, l'1,5 o il 2 per cento di promessi sostegni. Signor Presidente, ci troviamo a discutere di un PNRR che non è altro che quello trasmesso dal Governo Conte il 12 gennaio e che lo ha fatto cadere. Ebbene, oggi siamo qui di fatto a ragionare su un Piano nazionale di ripresa e resilienza che risponde a un Governo che è caduto proprio per effetto suo e a causa sua. Pensi che rispetto ha oggi il Parlamento. Allora, signor Presidente, dove finirà il lavoro delle Commissioni? Un lavoro che riconosco alle nostre Commissioni parlamentari e, in particolare, alla Commissione finanze, di cui faccio parte, di aver svolto con serietà. Mi augurerei che almeno il Piano definitivo che verrà consegnato a Bruxelles innanzitutto venga in Parlamento. Lo ribadiamo noi di Fratelli d'Italia a voce alta: vogliamo che il Piano definitivo venga esaminato dal Parlamento e dalle Commissioni parlamentari, prima di andare a Bruxelles, e ci auguriamo che possa contenere i richiami ai pareri delle Commissioni. Per quanto ci riguarda, siamo lieti di aver visto recepire le proposte di Fratelli d'Italia nel parere della Commissione finanze, che cito in sintesi: il tema della digitalizzazione nel settore della riforma fiscale; i termini di interoperabilità delle banche dati; la piattaforma digitale per la cessione dei crediti d'imposta, che peraltro è al centro di un nostro disegno di legge che giace in Senato; la semplificazione; l'evasione fiscale, rivolta soprattutto alle multinazionali e, quindi, al commercio elettronico, e l'utilizzo della leva fiscale per incentivare l'arrivo della ricchezza e degli investimenti. Abbiamo avuto l'onore di vedere accolte le nostre proposte in materia di riforma fiscale nel parere della Commissione finanze. Speriamo che almeno nel PNRR definitivo, quello che verrà presentato in Europa, i temi della riforma fiscale abbiano adeguato riscontro.
2021-03-31	LN	ArrigoniPaolo	Il Piano, che il Governo Conte ci ha lasciato pieno di lacune, deve essere rivisto anche per essere coerente con il Piano nazionale integrato energia e clima (PNIEC), che deve essere anch'esso aggiornato con target più sfidanti rispetto ai vigenti, che, peraltro, abbiamo già difficoltà a raggiungere. Sulle rinnovabili, in Italia lo sviluppo non va bene. I dati pubblicati ieri registrano, nel 2020, un calo delle installazioni del 35 per cento rispetto al 2019: e non è solo colpa del Covid-19. Da qui al 2030 dovremmo installare ogni anno nuovi 5 gigawatt. Invece, andiamo a una velocità da lumache inferiore del 20 per cento a quanto dovremmo. Le aste DM FER1 per gli incentivi sono un fallimento e il confronto con la Spagna è impietoso. Se aspettiamo le rinnovabili, di questo passo altro che idrogeno verde: non riusciremo nemmeno a spegnere le centrali a carbone al 2025. Occorre, soprattutto, rimuovere gli ostacoli per chi vuole investire, semplificando gli iter autorizzativi, intervenendo anche sui procedimenti di VIA e sull'azione di interdizione operata dalle sovrintendenze. Sull'idrogeno, in tanti sostengono che l'Italia sia pronta a questa sfida. Io ho tante perplessità. Ci sono forze politiche, a partire dai 5 Stelle, che vogliono solo quello verde, ma questo avrà un ruolo importante solo nel lungo termine. Che piaccia o no, sarà il gas a esercitare il ruolo di accompagnamento alla transizione ecologica. È dunque stucchevole la contrapposizione in atto su quale idrogeno sostenere a breve (verde, blu, rosa o grigio). Se vi è consapevolezza che l'idrogeno è importante per la decarbonizzazione, allora, in attesa che maturi la tecnologia, è sbagliato assumere una scelta unidirezionale. Oggi infatti l'idrogeno verde non è competitivo. Hai voglia a parlare di idrogeno per il rilancio dell'Ilva: ne risulterebbe un aumento spropositato del costo dell'acciaio, devastante dal punto di vista competitivo rispetto a quello turco-cinese. Manca ancora una strategia italiana su questo vettore energetico: non si è ancora deciso dove produrlo, come trasportarlo, da parte di chi e come utilizzarlo, visto che non c'è ancora un mercato. Inoltre, per idrogeno verde c'è carenza di energia elettrica prodotta da fonti rinnovabili: non abbiamo i kilowattora verdi per gli obiettivi del PNIEC, figuriamoci per l'idrogeno. L'Italia non ha l'eolico della Germania e il nucleare della Francia. Per l'efficientamento energetico c'è ancora tanto da fare e, sul superbonus, al momento di super esistono solo i problemi, i superproblemi, creati da una misura tanto sbandierata quanto complicata, che non sta dando quello shock atteso dal settore edilizio. È assolutamente necessaria una proroga, almeno al 2023, diversamente non parte più nessuno, figuriamoci i condomini. Serve assolutamente una semplificazione, almeno per risolvere il problema delle difformità edilizie. Per la mobilità sostenibile non possiamo pensare solo all'elettrico, che - lo sottolineo - inquina anch'esso nel suo ciclo di vita, a partire dalle batterie, oggi per il 70 per cento cinesi. Non solo stiamo affossando la nostra filiera dell' automotive, già in crisi per il Covid-19, ma il corposo sostegno all'acquisto di un'auto elettrica, bene di lusso, con bonus che vanno oltre i 10.000 euro, rischia fortemente di aumentare le disuguaglianze sociali. Alla fine del 2020, a forza di incentivi, abbiamo messo in strada poco più di 70.000 auto elettriche. Ma voi pensate veramente che sia sostenibile, come scritto nel PNIEC, raggiungere al 2030 i quattro milioni di auto elettriche, oltre ai due milioni di ibride plug-in ? Dove troviamo i 60 miliardi di euro di soldi pubblici? Allora, per decarbonizzare il settore dei trasporti, in attesa dell'idrogeno, è doveroso - e lo dice anche il PNIEC - sostenere lo sviluppo dei biocarburanti e dei carburanti sintetici, l'uso del GPL, del gas, del biometano, che proprio l'altro ieri la Commissione europea ha incluso quali combustibili per alimentare le auto pulite che possono beneficiare di incentivo, oltre ai diesel di ultima generazione. Dunque, altro che bando dei veicoli a combustione interna, a maggior ragione se a bassa emissione. Una domanda per chi pensa sempre in green. Il parco circolante italiano al 2020 conta 40 milioni di auto; di queste, 30 milioni sono vecchie, tra euro 0 e euro 5. Interessa a qualcuno il loro inquinamento, a parte bizzarre proposte di imporre il divieto di circolazione? Stiamo scherzando con la crisi che c'è? Milioni di proprietari non hanno soldi per acquistare un'auto nuova, figuriamoci una elettrica. Mi avvio alle conclusioni, Presidente, con tre brevi riflessioni. Mettiamo in campo tutto il pragmatismo e lasciamo perdere costose derive ideologiste, inefficaci e anti-impresa; diversamente falliremmo con il Piano e sprecheremmo tanti miliardi. Occorre che il Governo, nella redazione finale del Piano, consideri le indicazioni contenute in questa equilibrata relazione, di cui alcune molto importanti della Lega, e coinvolga il Parlamento per il monitoraggio degli stati di avanzamento, degli impatti e delle analisi costi-benefici. Sappiamo, poi, che il Governo sta lavorando a un nuovo decreto semplificazioni: attenzione a non fare un omnibus. Non possiamo pensare in questa fase di dare una sferzata a tutti i mali della burocrazia, perché rischieremmo di fare un buco nell'acqua. Puntiamo dunque a riforme mirate. Terza e ultima riflessione: l'Europa sia prudente nel voler fare sempre la prima della classe. È responsabile solo del 10 per cento delle emissioni di CO₂ e le policy troppo spinte alla decarbonizzazione rischiano di mettere ulteriormente in ginocchio le nostre imprese. Al contrario la Cina, che con il 30 per cento di CO₂ è il più grande inquinatore del pianeta e continuerà ad esserlo, mentre noi spegniamo le centrali a carbone, ne costruisce di nuove.
2021-03-31	LN	ArrigoniPaolo	Signor Presidente, signor rappresentante del Governo, onorevoli colleghi, sul Piano nazionale di ripresa e resilienza intervengo sulla missione 2, rivoluzione verde e transizione ecologica. Per la Lega è importante che, oltre all'obiettivo principale della neutralità climatica, si punti a come ridurre la dipendenza energetica del Paese troppo alta; a come ridurre il costo delle bollette, le più alte in Europa; a come ridurre l'inquinamento dell'area del bacino padano; a come tutelare le nostre filiere nazionali.
2021-03-31	LN	BagnaiAlberto	Vorrei fare quindi un'ultima sottolineatura prima della richiesta, che sia motivo di orgoglio per tutti noi: dal 24 marzo è finalmente operativa la web tax. Questo significa che l'Italia è riuscita a imporre una norma di civiltà ai giganti del web, dove l'Europa è ancora in ritardo e l'Organizzazione per la cooperazione e lo sviluppo economico (OCSE) in grande ritardo. Si può avere perciò a livello di Stati nazionali un'interlocuzione; approfittiamone per una riscossa di civiltà non solo sul piano fiscale, ma anche su quello dei diritti fondamentali, come quello della libertà di espressione. Arrivo alla richiesta, ringraziandola per il tempo che mi ha accordato. Siamo un ramo del Parlamento sensibile a questi temi, guidati da una giurista sensibile e illuminata come lei; le chiedo di poter incardinare un dibattito su di essi che possibilmente giunga a una risoluzione o comunque ad un atto di indirizzo del Governo in questo ambito, favorendo anche l' iter di un disegno di legge su questa materia che come contenuto minimo dovrebbe avere, come verificherò con il collega Moles, la richiesta di sottrarre e di schermare le testate giornalistiche registrate che sono sul web dal meccanismo delle segnalazioni, che sono il meccanismo utilizzato dalle squadracce digitali degli hater organizzati per far rimuovere i contenuti a loro sgraditi.
2021-03-31	LN	CampariMaurizio	Si tratta di un'enormità di denaro che, se correttamente investito, può costituire un'occasione per il Paese nell'impostare un nuovo sistema di sviluppo. Occorre però fare attenzione perché il recovery fund potrebbe anche diventare un gigantesco spreco e risultare del tutto inutile se dopo la spinta iniziale generata da questi fondi non seguirà un deciso cambio di rotta rispetto all'attuale immobilismo in cui versa la nostra Nazione. In un solo anno abbiamo operato scostamenti di bilancio per circa 180 miliardi di euro per fronteggiare la pandemia. Abbiamo dovuto farlo, è vero, ma è altrettanto vero che diverse di quelle risorse sono state sprecate dal presidente Conte perché è mancata una progettualità. Cosa è rimasto, infatti, di questo immane sforzo chiesto agli italiani? Qualche migliaia di banchi a rotelle e poco altro. All'Italia serve invece un cambio di mentalità e abbiamo una nuova possibilità che non deve essere sprecata. Il recovery fund ha regole rigide. I paletti dell'immediata cantierabilità dei progetti e il limite temporale dei lavori che devono essere terminati in cinque anni hanno permesso di inserire nel Piano solamente opere che sono effettivamente e immediatamente utili. La spinta al completamento dei corridoi TEN-T rientra in quest'ottica, così come il potenziamento delle linee ferroviarie ad alta velocità, il dragaggio dei porti, gli investimenti per la messa in sicurezza delle principali infrastrutture idriche e la manutenzione delle strade provinciali della Penisola, specialmente nelle zone interne. Stiamo quindi probabilmente per uscire da un periodo buio e dobbiamo pensare al rilancio del Paese. Siamo uno Stato a forte vocazione turistica e per questo motivo occorre lavorare sulle infrastrutture perché dobbiamo soddisfare una clientela che è sempre più esigente. In quest'ottica abbiamo quindi indicato la necessità di allocare risorse per il sostegno e il rilancio del settore aeroportuale, in modo da garantirne la competitività a livello internazionale: porti, aeroporti e l'intermodalità per accedervi sono fondamentali per tutto il sistema Italia. Dobbiamo quindi darci un nuovo metodo di lavoro: l'azione deve essere incentrata sulle finalità corrette e sulla modalità di raggiungimento di queste che abbiano uno scopo e che siano sensate e prive di ideologie preconcette. Bisogna essere pratici per ottenere l'obiettivo in tempi rapidi: concreti, insomma. L'Europa finanzia opere che devono essere determinate in cinque anni: saranno marziani questi che l'hanno deciso, oppure dobbiamo chiederci noi perché in Italia, per terminare un esproprio, servano dai due ai dieci anni? Oppure dovremo chiederci se è normale che, se nell'aggiudicazione di una gara c'è un ricorso, si debba andare per carte bollate per cinque, sei, sette o dieci anni. No, non è normale, non è normale per niente. E non fingiamo di non sapere a che cosa è dovuta la gran parte di questi ingranaggi così ingessati: è dovuta al codice degli appalti. Ecco quindi che occorre riformarlo ed è arrivato il momento di farlo non perché lo dico io, perché lo dice Campari; dobbiamo farlo perché sarebbe stupido semplicemente non farlo. Dobbiamo dedurre gli oneri burocratici e semplificare le procedure. Vogliamo ricordarci che abbiamo ideato il modello Genova, che siamo ci siamo liberati della burocrazia ed abbiamo ritrovato il lavoro e l'efficienza? Io credo semplicemente che dobbiamo svegliarci. Allo stesso modo, occorre liberarsi da quelle ideologie che rischiano di portarci dentro vicoli ciechi e di provocare effetti del tutto contrari a quelli che vorremmo invece avere. Faccio due esempi il primo dei quali riguarda il traffico veicolare: in Italia, il nostro parco auto è uno dei più vecchi di tutta l'Europa occidentale: ha circa dodici anni. In Svezia siamo a nove anni e nove mesi, in Germania a nove anni e cinque mesi, in Francia e in Belgio sono a nove e la Danimarca è a otto anni e otto mesi. Ma come pensiamo di rinnovarlo se diamo incentivi solamente per i veicoli ibridi ed elettrici? Quando capiremo che dobbiamo incentivare l'acquisto di veicoli di nuova costruzione, non inquinanti ovviamente, indipendentemente dal tipo di propulsione? La seconda considerazione riguarda le autostrade. È stato detto che le nuove autostrade generano maggiore traffico inquinante. Ma se la costruzione di un'autostrada di 60 chilometri sostituisce un percorso di 125 chilometri inquineremmo di più o di meno secondo voi? Lo dico perché questo è il caso reale, esistente della Tirreno-Brennero, e se qualcuno mai non lo sapesse, adesso lo sa. Dobbiamo insomma affrontare il futuro in modo pragmatico. Il metodo che stiamo importando dovrà servire da qui in avanti, anche per l'utilizzo dei fondi ordinari dello Stato. Si sono liberati capitali che erano stati impegnati a copertura di alcune opere finanziate con il recovery fund e abbiamo chiesto che questi capitali siano reimpiegati per il finanziamento di nuove opere che non sono comprese nel Piano in esame. Dopo questa terribile crisi, dovremo far ripartire il mondo del lavoro anche con nuove opere pubbliche, andando a finanziare le grandi strade e le infrastrutture. Saremo protagonisti e responsabili nella gestione dei nostri fondi. Dobbiamo essere un esempio per l'Europa. La Lega ha l'ambizione di cambiare in meglio l'Unione europea ed è positivo aver sentito che il nostro Presidente del Consiglio mette finalmente l'Italia e gli italiani al centro della nostra azione politica. Con orgoglio e a testa alta.
2021-03-31	M5S	CroattiMarco	In questa prospettiva, il precedente Governo ha lavorato e ottenuto grandi risultati per far fronte alle ripercussioni economiche e sociali della pandemia da Covid-19, tanto che sappiamo che l'Italia sarà il primo beneficiario in termini di risorse per il piano straordinario Next generation EU e questo lo dobbiamo al grande lavoro che ha fatto il presidente Conte in Europa.
2021-03-31	M5S	DiGirolamoGabriella	Il Covid ha messo in ginocchio l'economia mondiale e l'Italia in Europa è stata la prima a dover fronteggiare tutte le drammatiche conseguenze che il virus si trascina dietro. Fu proprio allora, nella scorsa primavera, che il presidente Conte propose all'Europa un rivoluzionario concetto dello strumento di aiuto sotto forma di debito condiviso, impensabile fino a quel momento per un'Unione europea più vicina alla finanza che ai cittadini: il recovery fund, di cui oggi ci troviamo a discutere entrando nel merito delle schede proposte dal precedente Governo.
2021-03-31	M5S	DiGirolamoGabriella	Non è pensabile, Presidente, parlare di ripresa e resilienza avendo un Paese che corre a due velocità diverse. Il Mezzogiorno corre a una velocità diversa rispetto al Nord Italia, così come le aree interne rispetto alla costa. Parlo di infrastrutture carenti, vetuste e incomplete, che limitano quel grande potenziale raggiungibile invece da un'Italia compatta. Nella relazione illustrata oggi troviamo il potenziamento degli snodi principali dell'alta velocità e dei territori limitrofi, con particolare attenzione alle aree interne, e il rafforzamento del trasporto via mare per le isole, garantendo il regime di continuità territoriale. Una penisola come l'Italia, che da sempre è porto naturale dell'Europa, necessita di valorizzare i propri porti, specie quelli del Mezzogiorno, rafforzando le capacità di intercettare i traffici intercontinentali delle merci, e di un piano efficiente di sistema intermodale capace di smistarle lungo tutto lo stivale. Anche questo ovviamente la Commissione ha raccomandato al Governo.
2021-03-31	M5S	PescoDaniele	Sappiamo che non è semplice, perché l'Europa ci chiede di riuscire a spendere queste risorse entro il 2026 e quindi il programma di assorbimento di questo credito fiscale andrebbe più a lungo; però dobbiamo fare il possibile per cercare di allungare il superbonus almeno fino al 2023 e, chissà, magari anche oltre.
2021-03-31	PD	FerrazziAndrea	È vero che, come dicono alcuni, la concentrazione di gas serra nell'atmosfera è stata anche peggiore di quella odierna, ma mai ciò è accaduto durante la civiltà e la presenza dell'uomo. L'innalzamento di un grado e mezzo rispetto al periodo precedente alla rivoluzione industriale e, soprattutto, la possibilità - anzi, il dramma - di un aumento fino a 3 gradi della temperatura media sono eventi catastrofici. Ciò è catastrofico soprattutto per il nostro Paese, che dal punto di vista orografico è il più esposto d'Europa, visto che abbiamo l'80 per cento delle frane e degli smottamenti che si verificano nei 27 Paesi europei e abbiamo migliaia di chilometri di coste. Per fare un esempio, a Venezia, la mia città, in questi cento anni il medio mare è più alto di 50 centimetri: 24 centimetri per la subsidenza, causata dall'emungimento delle falde acquifere, e 26 centimetri perché si alza il medio mare. Se uniamo questo ai fenomeni disastrosi legati al cambiamento climatico e quindi a quelli tropicali nel medio Mediterraneo e nell'Adriatico, ci rendiamo conto del perché dei cataclismi in corso. Il fenomeno però è strutturale e non congiunturale e questa consapevolezza, sviluppata soprattutto negli anni Settanta, con la grande accelerazione della Conferenza di Rio nel 1992 e con il Trattato di Parigi del 2015 e via dicendo, è diventata patrimonio comune. Non è solamente questo, però: l'Unione europea e il nostro Governo si sono resi conto che la direzione dello sviluppo dev'essere legata alla transizione ecologica, perché, se si fa questa, non solo si salvaguardano il Pianeta e l'ambiente, ma si creano le condizioni per avere investimenti legati al futuro che creano benessere e posti di lavoro e che possono distribuire ricchezza.
2021-03-31	PD	ValenteValeria	Signor Presidente, onorevoli colleghi, l'occasione offerta dal recovery plan a noi del Partito Democratico è sempre sembrata - senza concessioni alla retorica - una sfida straordinaria da cogliere. Certo, una sfida ambiziosa - ce lo dobbiamo dire - sicuramente non semplice, men che meno scontata. Voglio partire da una considerazione: oggi l'Istat certifica che il livello di benessere nel nostro Paese è distribuito sempre meno equamente. In questa pandemia ci siamo entrati con forti disuguaglianze tra i livelli di inclusione e quelli di esclusione, l'abbiamo poi attraversata con differenze pesanti tra chi è stato più garantito e chi meno; ne usciamo sicuramente con quei divari che si sono allargati e approfonditi. Lo abbiamo detto, allora, più volte: non è più soltanto una questione di giustizia sociale; si tratta di precondizioni necessarie per noi per immaginare crescita e sviluppo del nostro Paese. Non c'è ripartenza senza recuperare i divari che oggi impediscono un accesso equo al Servizio sanitario nazionale, ai troppi giovani di laurearsi nei tempi e poi essere assorbiti nel tessuto produttivo, al Sud, ma non solo. E poi le donne, giovani e meno giovani, che, come abbiamo detto tante volte - fino davvero a stancarci - sono la vera risorsa, anche dal punto di vista della crescita, rimasta oggi poco valorizzata e riconosciuta. Per questo è senz'altro un bene che donne, giovani e Sud siano stati scelti come i tre assi trasversali del Piano. Non siano adesso, però, il modo per disperdere queste risorse, proprio perché, al contrario, invece ne devono rappresentare quell'approccio multidimensionale che di questo piano rappresenta, appunto, il valore aggiunto. È fondamentale soprattutto in quelle aree - penso al Mezzogiorno, alle aree interne - dove, insomma, c'è più bisogno di coesione sociale e sostenibilità, dove va rafforzata l'offerta e la qualità di tutte le infrastrutture sociali, a cominciare ovviamente degli asili nido, ma non solo quelli, che rappresenta un investimento per l'occupazione femminile, certo, ma anche per il percorso scolastico dei nostri stessi bambini. Oggi la forbice del divario di genere sul mercato del lavoro continua ad allargarsi. Le cause sono le più diverse. Prime tra queste, quelle settoriali, quelle proprio legate alla pandemia perché servizi privati come commercio e turismo sono servizi a composizione prevalentemente femminile. E, allora, qui nessuna esitazione; lo ha detto il piano Colao, noi lo ribadiamo: bisogna investire pesantemente in quei settori a elevata presenza femminile, che tra l'altro saranno i primi a ripartire sicuramente, una volta terminata la pandemia. Ma non c'è solo questo. Molte donne hanno lasciato il lavoro perché i modelli sociali di riferimento ancora non consentono compatibilità tra vita privata e lavoro. Questo non è un effetto solo della pandemia. Se oggi si sacrifica il posto di lavoro pur di far fronte alle chiusure di scuole, servizi educativi, servizio a domicilio, il problema non è solo delle donne; è anche degli uomini, e sta nell'assenza di una condivisione degli oneri di cura tra uomo e donna, nel fatto che i percorsi di carriera delle donne sono più discontinui, precari e vulnerabili. Per far fronte a questo non bastano gli incentivi, men che meno se a pioggia. Serve una legge importante sulla parità salariale; serve soprattutto un piano per l'occupazione femminile di lunga durata e qualificata; serve un investimento senza precedenti in infrastrutture sociali, ma serve ancora e più di tutto - lo ribadiamo - la valutazione dell'impatto e dell'efficacia delle politiche adottate. Per questo è necessario un osservatorio destinato allo scopo. O rompiamo questa spirale perversa oppure tutta l'Italia si ritroverà più debole sul lato dei diritti e ancora più povera sul lato della crescita; le due cose per noi non possono essere disgiunte. L'aumento dell'occupazione femminile - ricordiamolo sempre - avrebbe benefici enormi sul PIL, ma ne avrebbe anche per noi soprattutto sull'autonomia sociale e relazionale di tutte quelle donne che, anche per questo, oggi sono esposte a molestie, maltrattamenti, violenza in casa e sul luogo di lavoro. Autonomia e libertà sono gli unici, veri, efficaci antidoti alla violenza, ce lo dobbiamo ricordare sempre. Ma se il recovery plan è un'occasione unica, oltre ai soldi servono le riforme, quelle strutturali, insieme alla capacità di gestire progetti nella fase esecutiva ma anche in quella di regolazione. Siamo nel mezzo di due trasformazioni che la pandemia ha accelerato e che qui mi limito ad accennare: transizione ecologica e digitale. Entrambe stanno cambiando modelli sociali di condivisioni e di lavoro, nonché sistemi di produzione e protezione. Non illudiamoci che basti evocare il cambiamento per vederlo realizzato o per vedere superato un modello di sviluppo che oggettivamente ha mostrato tutti i suoi limiti. La sostenibilità è centrale, ma questo non significa che sia destinata ad affermarsi. Non è affatto scontato che le trasformazioni siano di per sé eque, inclusive e democratiche. Per questo, soprattutto sul lavoro e sul welfare servono in questo momento una visione e una strategia per il futuro che non si limitino ai prossimi anni (quelli fino al 2026, per intenderci), ma progettino i prossimi decenni su sanità territoriale, scuole e servizi. La ferita aperta dal Covid è davvero la più profonda. Dunque, ripartiamo da welfare universalistico e diritto alla formazione costante e di qualità. Serve poi un ampio investimento sulle capacità dei lavoratori, non tornando indietro sulle misure di sostegno alla povertà, ma riformando ammortizzatori sociali e innovando gli strumenti e le politiche attive. Si è parlato poco - o meno del dovuto - delle risorse destinate alle periferie, alla rigenerazione urbana e all' housing sociale. Si tratta di un altro settore in cui transizione ecologica e inclusione si intrecciano, ma per farlo adeguatamente è necessario che le risorse si compattino e rispondano a un'unica regia. Infine, riprendo una cosa che ha ricordato il ministro Franco. Il Piano è uno strumento straordinario che deve funzionare accanto agli strumenti ordinari già previsti, tra cui fondi strutturali e fondi di coesione. Va invece assolutamente evitato che la spesa aggiuntiva per gli investimenti del Piano sia compensata al ribasso da una minore spesa ordinaria - questo è fondamentale - o che si traduca in infrastrutture sociali che poi non sono supportate da un investimento duraturo nel tempo, anche nel bilancio dello Stato. Mi sia consentita un'ultima considerazione sul ruolo della pubblica amministrazione. Va garantita una gestione adeguata dei progetti e per questo serve un coinvolgimento efficiente delle amministrazioni pubbliche, comprese quelle regionali e locali, e di personale formato e competente. Se questo si deve tradurre in un piano di assunzione anche al Sud, come è stato annunciato, occorre passare da una puntuale verifica dei fabbisogni e da un aggiornamento delle dotazioni organiche degli enti a cui le nuove professionalità saranno destinate. L'Italia ha su di sé una grande responsabilità. Oggi che la posta in gioco è così alta abbiamo l'occasione di uscire dalla tentazione di incolpare l'Europa per qualsiasi cosa non vada nel nostro Paese, invece di entrare nel merito delle opzioni per il nostro futuro. Per questo abbiamo bisogno che soprattutto le forze politiche si mostrino capaci di leggere questo nostro tempo, rinnovando idee e priorità su cui investire. Il Partito Democratico non mancherà di far sentire le proprie proposte e la volontà di far sentire forte il suo contributo.
2021-03-31	PD	VerducciFrancesco	Signor Presidente, così come per l'istruzione, la rinascita del nostro Paese passerà dalla cultura che è infrastruttura sociale, grande bene pubblico, capace di coesione e competitività. Per farlo dobbiamo finalmente mettere al centro il lavoro, approvare uno statuto dei lavoratori della cultura, dello spettacolo e delle arti performative, che permetta loro di non stare più ai margini. Per farlo, per far emergere i nostri talenti, dovremmo avere norme che permettano alle imprese culturali e creative di non essere più in balia di un sistema troppo chiuso da posizioni dominanti. Presidente - e concludo - cultura, istruzione e sport sono un formidabile moltiplicatore, non solo di economia, ma di legami sociali, questo soprattutto nelle realtà dov'è più difficile vivere e dove noi dobbiamo tornare a dare protagonismo ai nostri ragazzi, e rappresentano al meglio la filosofia del Next generation EU. Quel Next generation EU che rappresenta un'idea di riscatto per la nostra Europa, che rappresenta l'idea dell'Europa della solidarietà. Quel Next generation EU che rappresenta un'idea d'Italia, quella della nostra Repubblica, in cui ogni ragazza e ogni ragazzo venga messo nelle condizioni di realizzare il proprio progetto di vita.
2021-03-31	PD	VerducciFrancesco	Signor Presidente, il tema, tutto politico, che dobbiamo affrontare è come fare in modo che gli investimenti europei del Next generation EU segnino davvero un nuovo inizio per l'Europa e per l'Italia, nel pieno di una crisi così dura, che mette impietosamente a nudo gli errori fatti in passato, dovuti all'egoismo e al cinismo di politiche sbagliate.
2021-04-01	FI	DamianiDario	Mi avvio verso la conclusione del mio discorso. All'inizio del mio intervento ho citato il Piano Marshall, individuando alcuni aspetti del Piano che oggi è al nostro esame e facendo alcune analogie. Però, signor Ministro, lo dico qui a tutti i colleghi e al Parlamento intero, ne ho tralasciata una, proprio per concludere il mio intervento: sempre, in ogni situazione e in questo caso particolare, quando si parla di progetti e poi si approvano, la grande differenza la fanno le persone. In questo caso la fa la classe dirigente: quella uscita dalla Seconda guerra mondiale ha saputo far risorgere l'Europa e l'Italia dalle macerie e dalla devastazione.
2021-04-01	FI	DamianiDario	Quindi, il bilancio dell'ultimo anno è apocalittico, una situazione eccezionale che necessita oggi di essere affrontata con strumenti eccezionali. Ecco perché noi oggi siamo qui. Siamo qui ad esaminare le proposte contenute nel più grande Piano di rilancio della storia repubblicana, reso possibile grazie al sostegno e alla condivisione di risorse e obiettivi della nostra casa comune, che si chiama Europa.
2021-04-01	FI	DamianiDario	Signor Presidente, signori del Governo, colleghi senatori, mi sia consentito un ringraziamento iniziale, come hanno fatto anche altri colleghi, a tutti i parlamentari e a tutti i senatori che nelle Commissioni permanenti, in queste settimane, hanno lavorato per raggiungere oggi questo risultato. Rivolgo un ringraziamento, anche perché non è stato un lavoro facile, ai relatori, presidenti Dario Stefano e Daniele Pesco. Soprattutto, aggiungo un ringraziamento particolare al mio Gruppo parlamentare e a tutti i nostri senatori, perché hanno operato, in queste settimane, per presentare proposte migliorative del Piano di interventi da mettere in campo, un Piano straordinario. Quindi, tutti gli interventi che si sono susseguiti, ieri e oggi, sono andati nella direzione, appunto, di migliorare il Piano. Purtroppo, poiché bisognava trovare, comunque, una risoluzione finale e una sintesi, non essendo questo un trattato, tante di queste proposte non sono state tenute in considerazione. Dico al Governo qui presente, però, che tutte le proposte che sono venute dai nostri banchi, in tutte le materie (ambiente, sanità, pubblica amministrazione, infrastrutture, giovani, donne, lavoro e anche le proposte su Roma Capitale), sono importanti. Quindi, invitiamo il Governo a tenerle in debita considerazione. Un anno fa, nel febbraio del 2020, abbiamo scoperto un nemico che avevamo in casa, un nemico invisibile, subdolo. È stato difficile da controllare. Un anno fa, non avevamo assolutamente una cura e quindi è scoppiata la pandemia. L'anno 2020 è stato un anno spartiacque delle nostre vite, delle nostre abitudini e delle consuetudini. Siamo passati da una vita sociale aperta all'isolamento e al distanziamento sociale, in attesa che la scienza, così come ha fatto, con i suoi passi da gigante, trovasse il vaccino, oggi indispensabile per contrastare la malattia. Quanto ci è costato questo anno non vissuto in termini sociali ed economici? Ci è costato tantissimo. Hanno un valore inestimabile i 109.000 morti, ad oggi, nel nostro Paese, in Italia, e quasi un milione di morti in Europa. Meno 120 miliardi di consumi rispetto al 2019; meno 400.000 imprese, soprattutto nel settore del commercio; 800.000 occupati in meno, soprattutto donne. Questi sono dati, sono numeri, ma dietro ogni dato, ogni numero, ogni azienda, ogni posto di lavoro perso, ci sono persone, ci sono vite, ci sono sogni, ci sono progetti su cui è calato il buio nel nostro Paese.
2021-04-01	FI	GalloneMariaAlessandra	Ogni singola persona merita tutto il nostro sforzo per realizzare un Piano fatto bene, che è la più grande sfida che il Paese deve affrontare e vincere e dobbiamo farlo con amore. Bisogna fare bene e far tornare la fiducia; bisogna fare cose egregie, non solo per avere la sufficienza in Europa, ma per raggiungere l'eccellenza che questo Paese si merita. Il Piano nazionale di ripresa e resilienza può farci entrare nella storia, dobbiamo scegliere se farlo da eroi o da perdenti. Noi vorremmo essere ricordati per essere riusciti a cambiare le cose; oggi gli italiani resisteranno e stringeranno i denti ancora un poco, se sapremo dare loro la certezza che i loro sacrifici saranno ripagati, se lasceremo lavorare chi vuole lavorare, se sapremo creare per tutti le condizioni di una vera ripartenza e queste condizioni si basano su due pilastri non negoziabili: fiducia e libertà; fiducia e libertà che devono stare alla base della grande alleanza tra pubblico e privato. Occorrono regole certe e semplici nella loro applicazione e di pari passo riforme, riforme e riforme. Serve un'opera rivoluzionaria, perché oggi questo Governo potrà decidere del futuro dell'Italia.
2021-04-01	FI	GiammancoGabriella	A questo scopo, sempre nella proposta di Piano oggi in discussione, abbiamo chiesto di tenere conto almeno dello studio sull'argomento dell'apposita commissione di tecnici ed esperti, istituita presso il Ministero delle infrastrutture e dei trasporti dal precedente Governo. Uno studio che attendiamo ci venga trasmesso al più presto dal ministro Giovannini, al quale rinnoviamo la richiesta di poterlo visionare, e che secondo i ben informati sarebbe a sostegno dell'importanza di realizzare un collegamento stabile tra la Sicilia e la Calabria. Non vorremmo infatti che la commissione in questione, Ministro, avesse lavorato a vuoto, che la sua istituzione fosse stata una semplice scusa, un semplice escamotage per prendere - o peggio perdere - tempo e che il documento elaborato dopo quasi un anno di lavoro si rivelasse solo cartastraccia. Lo dico al Governo, ai miei colleghi: le grandi opere sono possibili anche al Sud; non dobbiamo cercare alibi, ma trovare il coraggio e la volontà di avviarle. Nell'attesa di poter, quindi, vedere questo dossier, ho chiesto che i fondi del recovery fund, oltre che per la realizzazione dell'alta velocità fino a Reggio e la modernizzazione e implementazione della rete ferroviaria in Sicilia, possano essere destinati anche al potenziamento ed efficientamento dell'attuale sistema di attraversamento dello Stretto. Certamente sarà fondamentale capire quali e quanti progetti il Piano destinerà alle Regioni meridionali. Il ministro Carfagna ci ha assicurato che sarà introdotto un capitolo espressamente dedicato al Sud e che somme ingenti saranno riservate alla realizzazione delle infrastrutture; ne siamo lieti. Per questo ho ritenuto necessario inserire tra le proposte di Forza Italia - poi accolte nel documento oggi in esame - che per ogni missione, per ogni progetto di investimento, le risorse destinate al Sud siano chiaramente indicate e chiaramente verificabili. Nel complesso la quota da destinare al Mezzogiorno non dovrà essere minore del 34 per cento del totale delle risorse che arriveranno dall'Europa, non per ridurre la questione a una percentuale di bandiera - attenzione! - né tantomeno a una mera logica rivendicazionista, ma perché dietro ai numeri, dietro alle statistiche che raccontano un'arretratezza economica, resa ancora più grave dalla pandemia, c'è la sofferenza vera che la gente vive quotidianamente sulla propria pelle. Manca davvero poco, Ministro, alla definizione del Piano; mi auguro che il Governo faccia tesoro di queste mie proposte e lavori per un'autentica coesione sociale e territoriale per consegnare ai giovani, quella next generation, appunto, di cui stiamo parlando, un'Italia migliore e più giusta.
2021-04-01	FI	RizzottiMaria	Il nostro Paese vuole crescere ma, per farlo, sappiamo che molto deve cambiare, a partire dal processo di sburocratizzazione. Due delle sei missioni contenute nel recovery plan sono quelle su cui voglio soffermarmi: equità sociale e di genere e salute. Con riferimento al primo punto, nel quadro degli interventi è necessario investire in primo luogo e con decisione in politiche di prevenzione che, in linea con quanto indicato dalla Convenzione di Istanbul, attraverso interventi sul piano dell'educazione, consentano di affrontare la questione culturale dalla quale si origina la violenza contro le donne. La prevenzione culturale non può prescindere dall'inserimento nei piani triennali dei diversi istituti scolastici di specifici programmi sulla violenza di genere e sull'educazione al rispetto. È altrettanto essenziale intervenire su una formazione adeguata del corpo docente: solo se adeguatamente formati gli insegnanti sono in grado di trasmettere modelli educativi fondati sul rispetto dei sessi. È necessario investire nella partecipazione delle donne al mondo del lavoro, valorizzandone il contributo, ma una promozione sulla parità di genere non può prescindere dall'implementazione di tutte quelle misure atte a favorire l'equilibrio della conciliazione dei tempi e a sostenere i nuclei familiari monoparentali, costituiti da tante donne. Con riferimento alla sanità, il nostro Gruppo ha cercato di portare all'attenzione diverse tematiche che enumererò: ammodernare il parco tecnologico e digitale ospedaliero; incentivare l'innovazione farmaceutica nell'ambito delle malattie rare, con l'abrogazione di payback per farmaci orfani innovativi; incrementare la capienza del fondo dei farmaci innovativi oncologici e non oncologici in vista dell'arrivo di numerose terapie avanzate ad alto costo; promuovere e rafforzare l'assistenza di prossimità; istituire il fascicolo sanitario elettronico, cominciando con un sistema semplificato. È dal 2017 che parliamo di fascicolo sanitario elettronico, che avrebbe dovuto essere pronto a dicembre e ancora tante Regioni non ce l'hanno. Occorre, poi, finanziare un piano cardiocerebrovascolare, che assicuri una gestione tempestiva e appropriata delle patologie; ridisegnare la rete dell'assistenza ospedaliera, potenziando la struttura organizzativa dei reparti, per snellire le liste di attesa e recuperare il periodo di emergenza, con particolare riferimento ai pazienti oncologici e cardiopatici cronici. Occorre intervenire sui reparti di area critica, dalle sale operatorie alle terapie intensive, creando posti letto veri e non soltanto sulla carta, come è stato fatto ad agosto, quando c'erano i posti letto ma non c'era il personale per rendere il posto in terapia intensiva agibile; potenziare l'assistenza domiciliare con una rete territoriale integrata; rivedere la formazione del medico di famiglia e farne una specializzazione, come tutte le altre afferenti all'università; sostenere la fragilità, la cronicità, la disabilità; rivedere piani nazionali specifici obsoleti, non rinnovati nonostante lo preveda la legge che li ha istituiti; sostenere la fragilità ossea, vera emergenza di salute pubblica, superiore alla media europea; prevedere linee guida del Ministero per modelli multidisciplinari, come nel resto dell'Europa.
2021-04-01	FI	RizzottiMaria	Signor Presidente, l'esposizione dei numerosi problemi da risolvere in sanità è lo specchio di una situazione incancrenita da decenni, fino ad arrivare a un elenco di situazioni che dovrebbero essere concretizzate tutte insieme. Ma, anche avendo a disposizione tutto il denaro necessario e una burocrazia ridotta ai minimi termini, il problema essenziale è umano: quante persone occorrono per portare avanti in contemporanea tutto ciò che è previsto? Le esperienze italiane direbbero che promuovere contemporaneamente diversi progetti significa non portarne completamente a conclusione nessuno. Siamo, però, tutti consapevoli delle opportunità che arrivano adesso dall'Europa, che non devono essere sprecate. Sappiamo che non esistono soluzioni semplici a problemi complessi, nemmeno in contabilità e finanza, e il lavoro di queste settimane, in ogni Commissione, è stato svolto e mirato all'ascolto. Le proposte arrivate da più fronti rappresentano una speranza.
2021-04-01	FdI	CalandriniNicola	Signor Presidente, ringrazio il signor Ministro, perché lo vedo oggi presente in Aula, e spero ed auspico che nelle sue repliche possa dare conferma rispetto ai temi che porremo e su cui non abbiamo ancora chiarezza, anche se, in qualche modo, è già intervenuto. Capirà a cosa mi riferisco, perché, come forse sa, signor Ministro, abbiamo depositato oggi una doppia risoluzione, cosa che di solito non accade, perché i Gruppi parlamentari solitamente ne presentano una unica. Lo abbiamo fatto perché quella di cui parliamo è una risoluzione di metodo, per quanto riguarda l'approvazione definitiva del Piano di ripresa e di resilienza, sul merito del quale si sono già espressi nel corso dei loro interventi i colleghi di Fratelli d'Italia, che ringrazio tutti, approfondendo molti dei temi che sono chiaramente di loro competenza. Ho già riferito in Commissione - sono qui presenti i Presidenti delle Commissioni 5ᵃ e 14ᵃ, i senatori Pesco e Stefano - dove c'è stato un confronto anche serrato (non voglio parlare di scontro) e desidero ribadire anche in quest'Aula che stiamo discutendo fino ad oggi, signor Ministro, di un Piano vecchio e superato, anche se lei ha detto che si parte dal Piano di Conte e di Gualtieri. A nostro parere, era invece necessario che il Parlamento fosse messo al corrente delle modifiche che l'attuale Governo sta apportando alla bozza predisposta dal precedente Governo, che al momento è completamente sconosciuta a quest'Assemblea. Riteniamo, al contrario, che le Camere debbano avere la possibilità non solo di esaminare la versione definitiva del recovery plan, che, come lei sa meglio di me, sarà presentato a Bruxelles il prossimo 30 aprile, ma anche eventualmente di incidere su questa proposta ed emendarla negli opportuni passaggi parlamentari. Spero che oggi possa dirci in modo chiaro, senza lasciare dubbi, quale sarà il percorso parlamentare che prima di tutto ci dovrà vedere protagonisti da qui al 30 aprile. Quello che sarà dopo lo vedremo dal 1° maggio in poi. È questo il motivo per cui il Gruppo Fratelli Italia ha chiesto che questo Piano possa seguire un percorso che assicuri la certezza dell' iter parlamentare evidentemente previsto dai Regolamenti di Camera e Senato, per dare certezza e garanzia di partecipazione al dibattito politico e a tutte le forze politiche presenti in questo Parlamento, compresa la forza politica che rappresento e che - lo voglio ricordare - è l'unico Gruppo parlamentare presente in quest'Aula all'opposizione di questo Governo. Come sanno i colleghi presidenti Pesco e Stefano e come loro stessi ci hanno anticipato rispondendoci in Commissione, questo Governo non è d'accordo sul dare corso a questa procedura che mette al centro dei lavori parlamentari le Commissioni e le Aule parlamentari. Immaginiamo addirittura - lo voglio anticipare e spero che mi possa smentire nelle sue repliche - che, stanti la situazione complicata presente nel Governo e il tempo che stringe e considerando la proposta di risoluzione di maggioranza da poco depositata, il Governo si presenterà la prossima volta (ossia prima della scadenza del 30 aprile) direttamente in Aula con il nuovo Piano e con lo svolgimento di semplici comunicazioni da parte del Presidente del Consiglio dei ministri, così evitando tutto l' iter parlamentare che invece vorremmo compiere. Signor Presidente, troviamo di una gravità inaudita che il Parlamento non possa intervenire sul Piano nazionale di ripresa e resilienza, che decide non solo gli investimenti dei prossimi anni, ma anche il futuro della Nazione nei prossimi decenni. Spero che il Ministro mi possa ascoltare, perché siamo l'unica forza di opposizione. Signor Ministro, se questo dovesse accadere (e noi,1 purtroppo, temiamo che si verificherà) i deputati e i senatori saranno chiamati a svolgere una mera funzione notarile, che di fatto svilisce il ruolo del Parlamento e il significato della democrazia partecipata, oltre a ingannare il Parlamento per quello che il Presidente del Consiglio dei ministri ci ha detto al momento del suo insediamento. Secondo noi sta venendo meno l'impegno chiaro di mettere al centro dell'azione politica il ruolo delle Commissioni e delle Assemblee parlamentari. Voglio ricordare anche che sul PNRR si è avuta una crisi di Governo - l'ennesima - e si sono svolti giochi di palazzo che hanno tenuto l'Italia paralizzata per più di due mesi, consentendo un cambio di maggioranza che, nelle prospettive in cui ci era stato raccontato, avrebbe dovuto incidere diversamente sulla stesura del Piano. Come sempre, invece, si sta lasciando tutto nelle mani del Governo, visto che si continua a discutere di un Piano che, come dimostrato da ciò che sta accadendo, è ormai superato. Signor Ministro, non bisogna dimenticare che il recovery plan costituisce - sì - una grande opportunità per l'Italia di uscire da una crisi economica scatenata da una pandemia mondiale, ma il Paese - lo sa meglio di noi - sta non già ricevendo concessioni dall'Europa, bensì contraendo un debito di 127 miliardi di euro, che sicuramente lasceremo alle future generazioni e ai nostri figli. Per questo, non possiamo lasciare che sia solo il Governo a decidere cosa si farà su questo Piano. Dobbiamo essere messi nella condizione di sapere quali saranno gli interventi, gli investimenti e le riforme da fare per avere la dotazione finanziaria che il recovery plan consente di ricevere. Come già rilevato dai miei colleghi della Camera dei deputati, prima, e del Senato oggi, riteniamo che nella bozza che abbiamo esaminato (e che comunque sappiamo essere già superata) e nella Relazione di cui stiamo discutendo manchino fin troppi temi da inserire nel recovery plan. Si può e si deve fare ancora di più, inserendo aspetti che sono stati trascurati, come quello riguardante la natalità e la nascita di figli. Da questo punto di vista, l'Italia è ferma e ricordiamoci che un Paese che non fa più figli è destinato a morire. Allo stesso modo, deve meritare una menzione particolare il capitolo giustizia, a cui questo Piano dedica meno dell'uno per cento delle risorse, che è troppo poco. Bisogna destinare alla giustizia almeno il 5 per cento dei fondi che arriveranno, per indirizzarli verso tutte quelle misure che possono contribuire a ridurne i tempi. Su questo il nostro presidente Giorgia Meloni, nei scorsi giorni, ha anticipato tutti i temi di nostro interesse al ministro Cartabia. Dobbiamo pertanto prendere atto che non c'è attenzione neppure negli impegni presi, così come accade con riferimento a Roma Capitale. Quindi, in conclusione, voglio chiarire che riteniamo che sul Piano nazionale di ripresa e resilienza ci siano ancora ampi margini di miglioramento, se però il Parlamento verrà messo nelle condizioni di lavorare. Per questo motivo, il voto del Gruppo Fratelli d'Italia sarà di astensione sulla proposta di risoluzione di maggioranza, con l'auspicio e la speranza, signor Ministro, che ci sia un cambio di passo da parte del Governo. Chiaramente il nostro voto sarà favorevole alle due proposte di risoluzione presentate dal Gruppo parlamentare Fratelli d'Italia.
2021-04-01	FdI	UrsoAdolfo	Signor Presidente, qualcuno in questo dibattito, e tanto più fuori da queste Aule, ha equiparato il recovery plan al piano Marshall. In effetti in parte è così, almeno per quanto riguarda la cesura nella storia, l'apertura di un altro capitolo che con il piano Marshall si realizzò allora nel Dopoguerra italiano e che con questo recovery plan si sta realizzando oggi in Europa - e io dico nel mondo - spesso nella inconsapevolezza proprio dell'Italia. Allora il piano Marshall non fu soltanto un piano di ricostruzione economica, ma di ricostruzione nazionale, che delineò la forma dello Stato democratico di allora e le sue capacità d'intervento interno ed esterno. Fu la base dell'Alleanza atlantica; fu la base del Piano casa di Fanfani, delle autostrade, dell'industria dell'auto italiana come capofila dell'industria italiana. Allora vi era la consapevolezza di quello che stava accadendo e di come l'Italia poteva riprendere un ruolo nel mondo. Oggi manca l'adeguata visione. Non vi è la visione di quello che l'Italia sta affrontando e di come deve affrontarlo. Ieri è stato evidente a tutti che nel partito di maggioranza relativa di oggi non vi è quella visione e, quindi, non vi è nel Governo. E dove si nota? Si nota in quello che ha detto Grillo nel suo blog (o, meglio, ha fatto scrivere Grillo nel suo blog ) rispetto a quello che ha detto Di Maio in Commissione esteri. È come se nella Democrazia Cristiana di allora vi fosse chi lodava Washington e chi si asserviva a Mosca. Questa contraddizione fa parte del recovery plan nella sua collocazione di ricostruzione europea e italiana. Manca quella visione di europeisti e di atlantisti perché orgogliosamente patrioti. Noi, che siamo una forza di destra, siamo infatti patrioti e, di conseguenza, in quanto patrioti italiani siamo europeisti atlantisti. Non si può essere adeguatamente europeisti ed atlantisti se non si è prima patrioti, perché sta nell'identità italiana la natura dell'Europa e dell'Atlantico, cioè dell'Occidente. Senza quella identità italiana, non ci sarebbe stata - e non c'è - l'Europa e nemmeno l'Occidente. Questa consapevolezza ci deve muovere per realizzare, attraverso il recovery plan, un nuovo progetto nazionale e un nuovo Stato, che non sia lo Stato interventista di allora, ma che sia uno Stato stratega, capace, cioè, di delineare gli scenari che, di volta in volta, si possono realizzare attraverso gli strumenti pubblici, le norme, gli accordi internazionali, così come le risorse da investire. Come devono realizzarsi, oggi, uno Stato stratega e l'Italia del futuro? A nostro avviso, puntando su due campi. Nel Governo e nella sua articolazione ministeriale c'è già qualcosa, lo riconosciamo, quando si parla di Ministero per la transizione ecologica e di Ministero per l'innovazione tecnologica e la transizione digitale, perché il digitale e l'energia verde sono i campi in cui l'Italia può disegnare una nuova leadership nel Mediterraneo, in Europa e a livello globale. Ci vogliono, però, gli atti conseguenti: per esempio, la rete a banda larga a controllo pubblico; per esempio, gli accordi bilaterali per la connessione dei cavi marittimi; per esempio, il recupero della dorsale a banda larga europea che ci apparteneva. Se manca questo, la visione è un'utopia che non si realizza ogni giorno. In conclusione, certamente si devono difendere le filiere industriali: ma quali? Laddove vi sono aziende italiane e, di conseguenza, filiere che possono diventare oggi campioni europei. La cantieristica, lo spazio, la siderurgia, l'auto. Non si può lasciare l'auto a un campione europeo in cui non vi sia una presenza dello Stato italiano al pari dello Stato francese. È così che si ridisegna la visione strategica di una Nazione, che recuperi i tre grandi divari, ricostruendo la comunità nazionale che oggi manca. Il divario che si è ampliato tra Nord e Sud; il divario tra ricchi e poveri; il divario tra giovani e anziani. Una comunità, oggi, più che mai è la Nazione. Nel mondo globale, la Nazione si disegna se è anche una comunità: altrimenti, non è più nulla!
2021-04-01	LN	BriziarelliLuca	Signor Presidente, il mio ringraziamento va ai relatori, ai Presidenti delle Commissioni ma anche a tutti i colleghi, perché abbiamo fatto un lavoro importante. Non è solo il contenuto delle settanta pagine del Documento - e quello che siamo riusciti a togliere perché magari avrebbe posto un problema - a costituire un risultato che abbiamo costruito insieme. Qualcuno si è chiesto se abbia senso: sì, lo ha perché dobbiamo ricordarci da dove siamo partiti. A settembre 2020 fece scalpore il fatto che si cominciò a parlare dei progetti da inserire nel PNRR: mi riferisco a quella lista di 557 progetti che andavano dall'acquario green di Taranto a rifare il piazzale della Farnesina (permettetemi, la politica estera italiana non può certo passare dai 14 milioni di euro spesi per rifare i marmi di un piazzale). Da settembre 2020 di strada ne abbiamo fatta. L'abbiamo fatta in maniera responsabile - e rispondo al collega Errani - cercando di essere classe dirigente e di governo di questo Paese. La cosa più importante a proposito del PNRR e di quello che abbiamo elaborato non riguarda l'entità della cifra, ossia questi benedetti 200 miliardi e spicci. Si tratta certamente di tantissimi soldi, ma - lo ricordava ieri il collega Simone Bossi - di scostamento in scostamento con il prossimo arriveremo ad impiegare una cifra addirittura superiore. Vorrei ricordare quegli scostamenti: 11 marzo 2020, 20 miliardi; 24 aprile 2020, 55 miliardi; 23 luglio 2020, 25 miliardi; 20 novembre 2020, 8 miliardi; 20 gennaio 2020, 32 miliardi. Il totale fa 140 miliardi ma, se aggiungiamo i 25 miliardi di deficit della manovra di bilancio, siamo a 165 miliardi. E il prossimo scostamento o i prossimi sicuramente ci porteranno a spendere di più. L'auspicio è di riuscire a farlo bene, perché non è che siano soldi gratis, ma soldi che i nostri figli dovranno ripagare. Il 37 per cento delle risorse previste andranno alla transizione ecologica. Permettetemi di soffermarmi su questo. Oramai è chiaro da dove partiamo e anche dove vogliamo arrivare. Ebbene, non ci si arriva coi monopattini elettrici prodotti in Cina. Questo è il problema più grande: superare un'impostazione sbagliata e ideologica, e andare a ragionare - questo abbiamo voluto fare - dei modi, dei tempi e dei costi e benefici dei singoli interventi, e soprattutto - permettetemelo - delle priorità, perché purtroppo non si può fare tutto. Uscire dalle ideologie significa anche - per citare il collega Margiotta - parlare sì dei porti al Sud e magari della Sicilia trasformata in un hub in mezzo al Mediterraneo, ma senza ponte sullo Stretto diventa un po' difficile; e non è che si possa pretendere di spostare Trieste o Genova e pensare che non arrivino lì determinate merci. Essere un Paese insieme non significa rivendicare - permettetemi di dirlo dal Centro - una questione meridionale a fronte dello sforzo che sta facendo il Nord, che è quello che ha subito di più la pandemia e che ha contato anche più morti; significa invece ragionare come un Paese unico. E farlo relativamente all'ambiente significa puntare sulla riduzione della dispersione idrica: l'acqua è un bene importante e non possiamo avere zone d'Italia in cui, per far arrivare un litro d'acqua in una casa, bisogna farne partire due, perché la metà si perde per strada. Significa che non si può avere in Sicilia l'80 per cento dei centri abitati privi di una depurazione funzionante. Questi sono gli investimenti da fare, perché permettono alle aziende di lavorare, investire, e dare risposte ai cittadini. Lo stesso vale per l'efficientamento energetico: i tre quarti degli edifici sono in fascia G, sarebbe il caso di dare la possibilità di investire, migliorare l'edilizia e non intervenire solo con dei divieti. Lo stesso si potrebbe dire per il dissesto idrogeologico, per la tutela del mare e dei laghi. Si tratta di interventi che danno ricchezza, perché hanno una ricaduta importante anche sul turismo, perché il fatto che un terzo delle coste messinesi non siano balneabili è un danno non solo all'ambiente e alla salute, ma anche al turismo, come ricordava il ministro Garavaglia durante le audizioni in Commissione. Quindi, anche stabilizzare i livelli dei laghi italiani e puntare sulla qualità dell'ambiente significa tutelare e far prosperare il settore turistico. Questa è l'impostazione che la Lega ha voluto inserire all'interno del PNRR. Un altro tema fondamentale è il ciclo dei rifiuti: è bello puntare a rifiuti zero, ma non lo si può fare senza impianti. La vergogna di avere 200.000 camion che spostano rifiuti dal Sud al Nord, dove si trovano gli impianti deve finire. Con i fondi del recovery e gli altri che metteremo in campo potremo finalmente colmare questo divario. Tutto quello che viene utilizzato per la transizione ecologica non è un costo, è un investimento. Sta a noi far sì, un po' come nella parabola dei talenti, che da questo settore, permettendo alle imprese di investire e ai cittadini di vivere meglio, possano provenire le risorse per pagare il debito che stiamo contraendo. Lo dobbiamo non all'Europa, ma a noi stessi e ai nostri figli.
2021-04-01	M5S	CastelloneMariaDomenica	e chiediamo di costruire più asili nido. In Europa il 33 per cento dei bambini frequenta un asilo nido. In Italia solo il Nord-Est raggiunge questo valore, mentre il Sud e le isole sono fermi al 12 per cento. È un aspetto che chiaramente va sanato.
2021-04-01	M5S	PellegriniMarco	Dicevo, il presidente Conte ha saputo cambiare l'Europa in pochi mesi, trasformando un insieme di Stati egoisti e fautori dell' austerity in una Unione pronta a fare cassa comune, a fare debito comune, ad aiutare finanziariamente chi ha più bisogno. Questa trasformazione è avvenuta a dispetto sia di alcuni soloni dell'informazione militante italiana sia di una opposizione becera, capace solo di dispensare insulti a piene mani e di sbagliare ogni previsione al riguardo. Oggi fa sorridere ripensare alle dichiarazioni roboanti e di bassa propaganda di qualche settimana fa di chi - come la Lega, ieri all'opposizione, oggi al Governo - sosteneva che l'Italia non avrebbe dovuto prendere nemmeno gli 80 miliardi che l'Europa aveva deciso (per noi, non certo per loro) di regalarci per superare la crisi economica, perché a loro dire non conveniva. Ora, invece, vogliono insegnarci come si spendono i 209 miliardi. Benvenuti nel mondo reale!
2021-04-01	M5S	PellegriniMarco	Signora Presidente, colleghe e colleghi, rappresentanti del Governo, ci stiamo occupando del Piano nazionale di ripresa e resilienza, cioè del programma di investimenti che presenteremo all'Unione europea, per dettagliare il modo in cui pensiamo di spendere gli ingenti fondi che l'Europa ci mette a disposizione, per superare gli effetti economici e sociali causati dalla pandemia.
2021-04-01	M5S	PellegriniMarco	che, insieme al MoVimento 5 Stelle che lo ha sempre sostenuto, ha saputo cambiare l'Europa in pochi mesi
2021-04-01	PD	MalpezziSimonaFlavia	Crediamo nell'Europa; da sempre, e non abbiamo mai cambiato idea: lo pensavamo ieri e lo pensiamo ancora oggi; l'Italia senza l'Europa sarebbe più sola e avrebbe meno opportunità e siamo convinti che questo Governo, profondamente europeista, saprà dare il suo contributo a tale progetto. Siamo contenti che chi fino a pochi mesi fa invocava l'Italexit oggi si sia convertito sulla via dell'europeismo, perché non è mai troppo tardi e da questi problemi se ne esce solo se stiamo tutti insieme.
2021-04-01	PD	MalpezziSimonaFlavia	Nel nostro Paese le donne lavorano in condizioni peggiori e, troppo spesso, fuori dai luoghi decisionali. Sia chiaro: gli investimenti previsti nei Piani di ripresa e resilienza non sono e non possono essere soltanto misure risarcitorie e mirare a ripristinare uno scenario pre pandemia che già ci vedeva tra gli ultimi in Europa.
2021-04-01	PD	MalpezziSimonaFlavia	Signor Presidente, signor rappresentante del Governo, voglio rivolgere un ringraziamento sentito ai Presidenti delle due Commissioni riunite, il presidente Pesco e il presidente Stefano, e a tutti i membri delle stesse, perché sono stati davvero due mesi di lavoro intenso, che hanno costituito un pungolo e uno stimolo per aiutare tutti noi ad avere ben chiaro il quadro in cui stavamo lavorando, in un anno indubbiamente molto difficile, forse il più difficile che il Paese abbia mai affrontato dal dopoguerra a oggi. Stiamo vedendo la luce in fondo al tunnel, grazie alla scienza e alla ricerca, con la realizzazione, in meno di dodici mesi, di più di un vaccino sicuro ed efficace. Ci troviamo però ancora in una fase molto complessa, in cui è necessario tener duro e abbiamo tutti il dovere di mostrare al Paese unità e responsabilità rispetto a un obiettivo comune, che è quello di uscire dalla crisi sanitaria per tornare alla normalità, perché sulla salute e sulla vita delle persone non possiamo dividerci. Il virus colpisce tutti indistintamente, ma nei momenti di crisi ed emergenza le società affrontano la scarsità di risorse, che amplifica le disuguaglianze e le fragilità e aumenta le distanze tra chi potrà avere un'opportunità e chi non ce la farà. È per questo che dobbiamo ripensare la nostra società alla luce dell'impatto devastante che questa pandemia ha avuto sulle nostre esistenze, aggravando i problemi strutturali che affliggono il nostro Paese e che per molti anni ci hanno impedito di crescere e allargando il divario tra le persone: un divario di genere, territoriale, generazionale e formativo, un divario di opportunità. L'Italia non può affrontare questo impatto da sola, lo abbiamo sempre detto. Un anno fa il premier Draghi pubblicava sul «Financial Times» un manifesto della nuova Europa al tempo del Covid, in cui evocava un cambiamento di mentalità, come durante la guerra. Diceva infatti che dobbiamo sostenerci l'un l'altro come europei, per affrontare questa che è, evidentemente, una causa comune. È un richiamo bello, a ritrovare l'autentico spirito dell'integrazione europea, che è fondato sulla consapevolezza che la solidarietà tra Paesi non è un'opzione, ma è l'unica via che abbiamo a disposizione per uscire da questa crisi. Il primo passo di questa strada è stato proprio il Next generation EU, uno strumento da destinare agli Stati per affrontare l'impatto economico e sociale della pandemia, garantendo la crescita, ma anche la capacità di resistere alle crisi future. Per l'ammontare delle risorse, si tratta di un investimento che capita una volta in una generazione e questo significa che tutti noi, qui dentro - so che lo sentiamo tutti nello stesso modo - abbiamo una responsabilità enorme. Credo sia molto giusto dare atto al precedente Governo di aver sottoscritto un'intesa storica, perché, al netto delle risorse, per la prima volta gli Stati hanno deciso di fare debito comune, per finanziare piani contro la recessione e l'Italia è stata il più grande beneficiario di questi stanziamenti. Le uniche condizioni sono la qualità della spesa e le riforme. Dobbiamo rendere però permanente il Next generation EU e cambiare il patto di stabilità, per trasformarlo in un vero patto di sostenibilità sociale e ambientale. Se riusciremo a farlo, avremo messo in sicurezza il Paese per i prossimi anni e avremo rafforzato la logica solidaristica in cui si condividono i rischi e le fragilità, quella logica per cui la protezione sociale dei cittadini e la costruzione di opportunità per ognuno sono centrali, in un'Europa che sia rete di protezione e di possibilità.
2021-04-01	PD	StefanoDario	C'è un altro tema che voglio mettere in evidenza anche qui, oggi, e lo dico senza aver paura di farlo con il titolo giusto: il Mezzogiorno. Il Piano ha una dotazione finanziaria così elevata perché, in virtù dei tre criteri che l'Europa ha voluto analizzare, ha rilevato, soprattutto nella parte a Sud del Paese, dei deficit infrastrutturali importanti, ma anche dei deficit economici importanti. Popolazione residente, PIL pro capite e occupazione sono gli indici che hanno fatto sì che l'Europa ci destinasse il 25 per cento della dotazione complessiva. Stiamo attenti: la clausola del 34 per cento per le Regioni del Mezzogiorno non basta, perché agisce in regime ordinario, non recupera il gap, ma lo mantiene così com'è. Le chiedo allora, signor Ministro, una particolare attenzione su questo aspetto. Non si tratta di rivendicazioni di campanile, ma di provare a ricucire un Paese diviso a metà. Credo che l'Alta velocità debba essere un diritto universale, al Sud come al Nord, perché non è possibile avere due Paesi in uno. Infine, quanto alla riallocazione delle risorse liberate, sappiamo che il Piano libera risorse, perché progetti che erano già stati finanziati in questo Piano trovano posto e quindi liberano risorse. Attenzione a mettere quelle risorse sui progetti che non hanno i requisiti stringenti del regolamento 2021/241, ma che hanno un interesse nazionale. Penso - lo ripeto - all'Alta velocità, ma anche all'ammodernamento della rete stradale e autostradale, anche al Sud. Concludendo, per farlo abbiamo bisogno di due importanti misure, la prima delle quali è l'introduzione di norme e procedure ad hoc. Con le norme ordinarie attuali non saremo mai in grado di spendere 200 miliardi di euro entro il 2026. Ci vuole trasparenza, legalità, affermazione dei princìpi costituzionali, ma ci vogliono delle procedure ad hoc, altrimenti non si riesce. Cito infine, davvero, il ruolo del Parlamento e credo, signor Ministro, che in questo ci deve aiutare. Dobbiamo avere infatti un ruolo di interlocuzione. Vogliamo con forza che queste indicazioni vadano nella bozza definitiva del PNRR, ma vogliamo soprattutto che il Parlamento continui a restare informato sull'evoluzione, attraverso delle valutazioni periodiche nelle Commissioni che si sono occupate del PNRR, che credo contribuiranno anche a rafforzare l'azione del Governo. Signor Ministro, conosco la sua sensibilità e spero che il Parlamento possa venire a conoscenza dei progetti reali. Abbiamo infatti la necessità di conoscere come "poggiano a terra" queste risorse e di poter anche partecipare. Ringrazio dunque tutti i colleghi e ringrazio il collega, senatore Pesco, perché è stata un'esperienza impegnativa. È stato anche necessario fare questa operazione di ascolto del sistema Italia, che non si era fatta e che costituiva un altro limite. Noi l'abbiamo fatto: abbiamo ascoltato circa 300 soggetti. È stato utile e credo che la relazione sia un'ottima sintesi delle aspettative del Paese. Le rinnovo l'invito a interloquire con noi con la stessa disponibilità manifestata fino a questo momento. Ringrazio anche il Sottosegretario e, soprattutto, i colleghi della 14ᵃ e 5ᵃ Commissione per il lavoro condiviso.
2021-04-07	FdI	FazzolariGiovanbattista	Dove sta l'evasione? Nelle grandi multinazionali, nelle banche, nei negozi «apri e chiudi», cari ai cinesi, nelle cooperative fasulle, care alla sinistra, nei money transfer che il Governo ha detassato. Ecco, se volete fare la guerra all'evasione, intervenite su tutto questo. Mi soffermo quindi sul secondo concetto, che la BCE ribadisce: il denaro contante, cioè la banconota di euro, è l'unica moneta a corso legale nell'eurozona. La moneta scritturale non è moneta a corso legale, è moneta privata in mano a istituti privati, che quindi offrono un servizio e, giustamente, in cambio di esso, chiedono un compenso. Finché il modello della vostra cara Corea del Nord non sarà attuato in Italia, non è nella facoltà dello Stato imporre a un privato la cifra cui deve vendere il suo prodotto. Le banche vendono quindi la loro moneta scritturale al prezzo che reputano più vantaggioso. L'Europa ci dice che la lotta al contante per favorire la moneta scritturale va a svantaggio delle fasce più della popolazione in difficoltà. Non era questo il Governo più europeista della storia italica, da Enea in poi? E allora cercate, almeno su questo, di dare retta alla BCE. Pensate che noi di Fratelli d'Italia siamo talmente europeisti che chiediamo che l'Italia abbia lo stesso limite al contante che ha l'economia che traina l'eurozona e cioè la Germania. Quest'ultima non ha limite al contante? Vorrà dire che non avremo limite al contante finché la Germania non ne porrà uno. A cosa serve incentivare la moneta elettronica? Semplicemente a favorire le banche e al Grande fratello fiscale e dello Stato; lo Stato guardone che vuole sapere - con parole usate da esponenti di quest'Aula - chi spende, per cosa. Noi pensiamo invece che un cittadino abbia la libertà di spendere il proprio denaro come meglio crede, senza doverlo spiegare a Governo e istituzioni. In realtà alla fine viene il sospetto che volete eliminare il denaro contante in modo da togliere le monete da 50 centesimi agli italiani per evitare che ve le tirino dietro quando uscite dal Palazzo.
2021-04-07	FdI	FazzolariGiovanbattista	Giorgia Meloni, leader dell'opposizione democratica a questo Governo, ha scritto personalmente al premier Mario Draghi, per sottoporgli la questione del cashback, sapendo che lui almeno dedica maggiore attenzione a numeri e cifre. Ce lo immaginiamo, mani nei capelli, davanti a un faldone di numeri e calcolatrice alla mano. Cashback : 1.750 milioni di euro nel 2021, 3.000 milioni di euro nel 2022. Lotteria degli scontrini: 135 milioni di euro. Somma totale: 4.885 milioni di euro per cashback e lotteria degli scontrini, sottratti anche al Piano nazionale di ripresa e resilienza. Ve lo immaginate Draghi che deve giustificare questi importi in Europa? Non è facile, perché davanti a questa follia del cashback perfino i banchi a rotelle, i miliardi del bonus vacanze, quelli per i monopattini, per gli occhiali e perfino il cosiddetto bonus rubinetti sembrano avere maggiore dignità. È possibile che nessuno Stato al mondo aveva avuto questa idea geniale della lotteria degli scontrini? Siamo andati a verificare e non è vero. L'Italia non è la prima; prima di noi lo Zimbabwe nel 2000 ha deciso, tramite la sua banca centrale, di introdurre una lotteria per cercare di favorire i consumi. La lotteria alla fine l'ha vinta il presidente Mugabe (quando si dice la fortuna), a cui invito a rivolgere un applauso
2021-04-07	LN	RomeoMassimiliano	Ci è stato detto che questo Governo lavora in una cornice europeista. Così ci è stato detto, visto che qualcuno addirittura ci ha fatto notare che ci siamo convertiti all'europeismo. Bene, se lavoriamo nella cornice europeista, dobbiamo fare quello che l'Europa ci dice di fare su questo tema. Giusto? Allora, io sono certo che il presidente Draghi non potrà non tener conto delle osservazioni che la Banca centrale europea ha fatto al Governo italiano, scrivendo una letterina indirizzata al gentile Ministro. È una letterina che dice che dovrebbe sussistere una chiara prova che il meccanismo di cashback consente di conseguire la finalità pubblica nella lotta all'evasione fiscale. La letterina dice che il rimborso speciale di 1.500 euro sembra essere progettato per incentivare l'uso di pagamenti elettronici per importi limitati, che potrebbero essere, invece, pagati in moneta. Dovrebbe, inoltre, tenersi presente che la possibilità di pagare in contanti rimane particolarmente importante per taluni gruppi sociali, i quali, per varie e legittime ragioni, preferiscono utilizzare il contante piuttosto che altri strumenti di pagamento. Il contante, altresì generalmente apprezzato come strumento di pagamento in quanto, quale corso legale, è ampiamente accettato, è rapido ed agevola il controllo sulla spesa di chi paga. In aggiunta, i pagamenti in contanti non richiedono una infrastruttura tecnica funzionale e relativi investimenti e sono sempre disponibili. Ciò riveste particolare importanza in caso di un'interruzione della corrente elettrica, che rende i pagamenti elettronici indisponibili. Dico, a scanso di equivoci che sto leggendo la lettera scritta dalla Banca centrale europea. Non è l'intervento che mi sono preparato. La lettera prosegue: infine, i pagamenti in contanti agevolano l'inclusione dell'intera popolazione nell'economia, consentendo a qualsiasi soggetto di regolare in contanti qualsiasi tipo di operazione finanziaria. In questo contesto, la BCE ritiene che l'introduzione di un programma cashback per strumenti di pagamento elettronici sia sproporzionata, alla luce del potenziale effetto negativo che tale meccanismo potrebbe avere sul sistema di pagamento in contanti, in quanto compromette l'obiettivo di un approccio neutrale nei confronti dei vari mezzi di pagamento disponibili. La BCE apprezzerebbe, ovviamente nei confronti di un Governo super europeista, che le autorità italiane tenessero in debita considerazione i rilievi che precedono, adempiendo in futuro al proprio obbligo di consultare la Banca centrale europea, se del caso. Quindi, ce lo chiede l'Europa e siamo certi che il presidente Draghi, dopo un bel monitoraggio, capirà che questa norma non funziona e non va bene. Non perché siamo degli ipocriti, ma perché sappiamo bene come vanno le cose. Di conseguenza, perché non dovremmo fidarci del presidente Draghi? Questa è la nostra scelta. Così almeno l'avete capito anche voi: ne sono contento e mi fa piacere. Inoltre, sono stati spesi 4,75 dei 10 miliardi destinati alla digitalizzazione, quel programma previsto nel Piano di resistenza e resilienza, giustamente messo in evidenza più volte da tutti: l'86 per cento è la linea della cittadinanza digitale e dei servizi e circa il 46 per cento è destinato alla digitalizzazione della pubblica amministrazione, che, a detta di tutti, deve essere l'elemento portante per la rinascita del nostro Paese, favorendo l'economia, le aziende e il rapporto con i cittadini. Se si prende la totalità di una cifra così cospicua da quella linea di intervento, non penso che l'Europa sia molto contenta e molto soddisfatta di questo. C'è da dire che, in certi casi, non solo siamo europeisti, ma ci mettiamo anche in stato di adorazione nei confronti di questo europeismo, che fa capire e comprendere bene che certe cose che facciamo non sono assolutamente buone e vanno assolutamente riviste. Concludo, sperando di non usare tutto il tempo a disposizione, al fine di agevolare i lavori. Quelli che sostengono il pagamento elettronico a tutti i costi pagano ogni caffè al bar con la carta di credito; su questo è meglio che non mi soffermi e che stia in silenzio, per rispetto di tutti, perché ne sto vedendo di tutti i colori, soprattutto da parte di chi questa misura l'ha direttamente sostenuta. Chiaramente non ce l'ho con i cittadini che si apprestano a seguire le indicazioni che diamo loro; ce l'ho con qualcun altro, se non fosse ancora chiaro. Guardiamo cosa succede in Finlandia, dove nel 2018 l'81 per cento dei pagamenti totali è stato effettuato con le carte di credito o di debito o con le app, mentre l'uso del denaro contante si è ridotto al 19 per cento. La Finlandia è quindi un faro per i sostenitori dell'utilizzo della moneta elettronica. Che bell'esempio da seguire è la Finlandia! Questa notizia è del «Corriere della Sera», sezione economia, non di altri giornali (almeno ci capiamo). Si legge che d'altra parte è successo che sono decollati i debiti dei cittadini finlandesi; si dice che sicuramente ci sono varie cause e che in parte ciò è favorito dai bassi tassi di interesse che si respirano nel Paese nordico. D'altra parte però - udite, udite - l'uso crescente di carte di credito e di pagamenti attraverso le app porta a un minor utilizzo del contante, ma anche a un minor controllo delle proprie spese.
2021-04-07	LN	RomeoMassimiliano	Questo bisogna capire, che è una cosa normale e di buon senso. Se pago in contanti, mi rendo conto di quello che sto pagando; con la carta di credito e con il bancomat, invece, non è che segno e ho tutto sotto controllo. È una cosa normale. Ma allora noi dobbiamo fare qualcosa che aiuti i nostri cittadini o che li spinga a indebitarsi? Ragioniamo bene. Siamo convinti che il presidente Draghi, dotato di grande pragmatismo e di grande attenzione, saprà farsi valere su questo punto, rispettando le indicazioni dell'Europa, tutelando i cittadini da eventuali ulteriori debiti e, d'altra parte, proponendo misure di contrasto all'evasione fiscale più serie, magari utilizzando al meglio il personale dell'Agenzia delle entrate per andare a verificare chi evade davvero le tasse, anziché per andare a recuperare crediti che sappiamo non saranno mai recuperati.
2021-04-08	FdI	ZaffiniFrancesco	Signor Presidente, colleghi, forse questa mattina sfugge ai più, in questa modalità un po' intima e un po' distratta dei lavori del Senato, la paradossalità dell'atto che stiamo producendo e - voglio sperare rapidamente - licenziando all'unanimità. La paradossalità sta nel fatto che il Senato della Repubblica raccomanda, sollecita e imprime una spinta al Governo perché faccia - direi - quasi il minimo indispensabile del suo dovere, e cioè l'aggiornamento dei protocolli di cura del Covid-19. Stiamo parlando di qualcosa che rientra nell'ordinaria amministrazione, la gestione di un condominio, del grande condominio di questo Paese, impegnato in un'emergenza che si chiama emergenza da Covid-19, che si ritrova uno strumento indispensabile, quale appunto un protocollo da assegnare alle Regioni e, attraverso le Regioni, a tutto il personale sanitario impegnato nel trattamento della domiciliarità, non aggiornato. Noi abbiamo a disposizione oggi un documento del 30 novembre scorso; oggi è l'8 aprile. Nel frattempo sono successe tante cose, anche nelle caratteristiche del virus che circola in modo differente rispetto a prima del 30 novembre. Sono intervenute le varianti, sono intervenuti nuovi farmaci e tutto questo all'insaputa del Ministero della salute e, apparentemente, della nostra comunità scientifica; e per comunità scientifica intendo l'Istituto superiore di sanità, l'AIFA e il suo consiglio. Dal 30 novembre ad oggi serve il Senato della Repubblica per suonare il campanello e dire «sveglia»: questa è una paradossalità gigantesca, colleghi. Non a caso anche noi di Fratelli d'Italia, molto felicemente, ci siamo prestati, nell'unanimità sollecitata dalla collega senatrice Castellone - la ringrazio come sempre per il lavoro che svolge - a sottoscrivere questo documento, perché esso, anche se nessuno mi è sembrato l'abbia voluto osservare, è l'ennesima riprova paradigmatica delle mille inadempienze, dei ritardi, delle lacune e a questo punto anche della colpe dell'azione di contrasto alla pandemia, che hanno caratterizzato l'attività del Governo Conte, prima, e del Governo Draghi, oggi, in sostanziale continuità. Oggi il Senato della Repubblica si trova a dover dire al Ministro della salute e a tutto l'apparato che lo circonda di aggiornare un protocollo di cura datato 30 novembre, e che - come è stato osservato anche dalla Presidente della Commissione igiene e sanità, che ringrazio per il suo intervento - suggeriva tra l'altro la vigile attesa e il paracetamolo, cioè quello che è sostanzialmente ha letteralmente sfondato - lo ripeto: sfondato! - i nostri ospedali e le nostre terapie intensive. Ripeto: la vigile attesa e i paracetamolo! Rispetto a tutto ciò, non posso non sentirmi costretto a chiedere, ancora una volta, cosa occorre che faccia un Ministro per essere sostituito. E lo dico con tutto il rispetto per la sua figura, perché evidentemente non c'è niente di personale. Colleghi, ditemi voi cosa occorre che faccia. Cito una seconda paradossalità e mi dispiace in questo caso dover appuntare un'eccezione rivolta al collega Sileri, che ha letto una relazione evidentemente preparata per lui da qualcun altro. Arriva il rappresentante del Governo in Aula in questo momento e, invece di dire «Beh, vabbè, sì, però...» o non so sinceramente quello che avrebbe potuto dire a discolpa, anche parziale, e di fatto illustra un trattato di farmacologia domiciliare ad un'Assemblea che fa politica o dovrebbe fare politica. Anche in questo caso ho ascoltato allibito la relazione del rappresentante del Governo e ancora una volta non posso non osservare che siamo totalmente fuori strada. È qui che ci spieghiamo, in modo assolutamente drammatico, perché il Paese le ha sbagliate tutte fino a oggi. Abbiamo il record dei decessi e ancora non riusciamo a spiegarci cos'è accaduto e per quale motivo abbiamo tale record, pur essendo partiti per primi con un lockdown drammatico nel marzo dell'anno scorso. Abbiamo registrato il peggior abbattimento di PIL di tutta Europa e quindi i due provvedimenti, che dovrebbero operare come vasi comunicanti, ovvero le restrizioni per evitare l'aggravamento della pandemia, sono tutti e due al top, al massimo livello. Abbiamo fallito nel tracciamento, che abbiamo perso da tempo, con la famosa app Immuni. Oggi, 8 aprile diciamo al Ministro - non so quando ottempererà: probabilmente fra un mese - di fare il protocollo per le cure domiciliari. Pensate che lo farà domani? Verrà fatto fra un mese e quindi, ancora una volta, da novembre ad oggi siamo senza protocollo per le cure domiciliari. Stiamo fallendo nell'ultima spiaggia, che è quella della campagna vaccinale. Siamo ancora alle prese con la mancanza di vaccini. Anche il decreto Covid tratta della capacità delle Regioni di somministrare e inoculare vaccini. Dico però al generale Figliuolo che abbiamo le mitragliatrici, ma non abbiamo le cartucce, nel senso che non ci sono i vaccini. Questa è la drammatica realtà. Anche nel piano del generale Figliuolo, che per il primo trimestre, cioè al 31 marzo scorso, prevedeva oltre 15 milioni di dosi, ne mancano all'appello più di 2 milioni. Colleghi, di fronte a tutto questo pandemonio che sta accadendo, io credo che si debba fare un reset e pretendere veramente un cambio di paradigma rispetto all'azione di contrasto della pandemia posta in essere dal Governo. In questa sede non occorre ricordare che proprio solo qualche giorno fa i giornali economici ci hanno raccontato che in Italia, in un anno di pandemia, abbiamo perso quasi un milione di posti di lavoro, senza che sia strada liberalizzata la facoltà di licenziare: pur con il blocco dei licenziamenti abbiamo perso un milione di posti di lavoro. Tutto questo, colleghi, anche a chi è più realista del re, anche a chi si atteggia per essere più realista del re, dovrebbe procurare non dico tanto, ma un sussulto di dignità, e non mi viene un'altra parola; un sussulto di dignità nel pretendere che questo Governo faccia fino in fondo il proprio dovere, a cominciare dal Ministro della salute che deve affrontare questa pandemia. Se volete a tutti i costi che resti lui, almeno faccia cose diverse. Oggi il Senato della Repubblica scavalca il Ministro nel fare il proprio dovere, il minimo indispensabile - mi viene da dire il minimo sindacale - e gli dice di aggiornare quella circolare, quel protocollo del 30 novembre scorso, che peraltro anche a quella data riportava qualche castroneria, come afferma tutta la comunità scientifica. Colleghi, spero che nei prossimi giorni accada più o meno la stessa cosa in tanti altri ambiti: certificata, constatata la limitatezza della capacità di contrasto dell'epidemia, auspico che il Senato, per quanto ci riguarda - e la Commissione, per quanto mi riguarda - possa sostituirsi altre volte virtuosamente per integrare le manchevolezze, i ritardi, le lacune e - vorrei dire - le gravi colpe di questo Governo, i cui risultati, i cui effetti drammatici sono ormai sotto gli occhi di tutti.
2021-04-08	M5S	DeLuciaDanila	La matematica è per tutte e per tutti noi. Essa, però, è legata ad un pregiudizio molto forte, che sia per pochi eletti e che per capirla occorre essere dotati di un quid dalla nascita. Non è in realtà vero: non esistono persone negate in matematica; esiste solo un pregiudizio che viene continuamente tramandato nelle scuole e, a volte, nelle famiglie. Questo è un danno mostruoso che facciamo alle nostre bambine e ai nostri bambini. La matematica - come ho detto - è creatività e rappresenta uno stimolo per migliorare la nostra capacità di imparare. Abbiamo quindi bisogno di queste attitudini nei nostri ragazzi e nelle nostre ragazze, per riprenderci dal baratro in cui siamo caduti. Un quarto degli italiani abbandona lo studio della matematica e la percentuale degli analfabeti funzionali è la più alta d'Europa. Pertanto, si deve lavorare affinché la matematica venga percepita come per tutti e non solo per un' élite, rimuovendo i pregiudizi che tutt'oggi si instillano nelle nostre bambine e nei nostri bambini. Con questo nuovo approccio la competenza matematica può diventare una competenza di cittadinanza, fondamentale per la realizzazione personale e professionale dell'individuo. La matematica è infine libertà, che allarga lo sguardo all'infinito e all'universo. I matematici sono in grado di trasferire il rigore del loro ragionamento scientifico nella vita di tutti i giorni. Un vero matematico è sempre pronto a verificare ogni fatto e ogni informazione, è libero dagli istinti, è capace di superare pregiudizi e tabù. Colleghe e colleghi, la mozione in esame contiene alla base tutti gli elementi che ho citato. Prevede lo stanziamento, nell'ambito del Piano nazionale per la scuola digitale, di adeguate risorse e l'introduzione di metodologie innovative più efficaci di insegnamento e apprendimento di tali materie e successivamente delle discipline STEAM e dell'educazione digitale. Prevede, inoltre, il potenziamento di percorsi di formazione innovativi a tutti i livelli, per l'orientamento degli studenti verso le discipline scientifiche, incluso il pensiero computazionale, algoritmico e la matematica. Tra gli impegni mi pare importante sottolineare quello che prevede di connettere tali rinnovata strategia nazionale di formazione con i settori del lavoro, del welfare e dello sviluppo imprenditoriale, culturale e artistico del nostro Paese, in modo che questo innovativo approccio possa rappresentare un volano per la crescita complessiva e strutturale dell'Italia. In conclusione, senatrici e senatori, voglio citare il filosofo e matematico Bertrand Russell, che sosteneva come la matematica, vista nella giusta luce, possiede non soltanto verità ma anche suprema bellezza: una bellezza austera, come quella della scultura. Ecco, mi auguro che oggi questo atto rappresenti una prima pietra da cui modellare questa scultura, grazie all'impegno del Governo. Per tutto questo, a nome del MoVimento 5 Stelle, dichiaro il voto favorevole alla mozione.
2021-04-08	M5S	DeLuciaDanila	Signor Presidente, gentili senatrici e senatori e onorevole rappresentante del Governo, ringrazio innanzitutto la senatrice Mantovani, che da anni si occupa dei contenuti riportati nell'atto oggi in discussione, e tutti i firmatari della mozione, utile a favorire l'innovazione della didattica della matematica, del pensiero computazionale e algoritmico e delle competenze digitali nelle scuole. Lo Skills outlook scoreboard dell'OCSE mostra, purtroppo, che la popolazione italiana non possiede le competenze di base necessarie per prosperare in un mondo digitale sia nella società sia sul posto di lavoro. Per accedere alle nuove professioni e sviluppare l'economia digitale, ancora di più oggi, dato che la transizione digitale è diventata un pilastro del Piano nazionale di ripresa e resilienza (PNRR), occorrono competenze avanzate nelle tecnologie dell'informazione e della comunicazione. Le aziende europee registrano difficoltà nel reclutare personale esperto in tali ambiti per una grave carenza di queste figure. L'Italia è in grande ritardo. Per quanto riguarda le persone in possesso di una laurea in informatica, il nostro Paese si posiziona ben al di sotto della media dell'Unione europea, con solo l'uno per cento sul totale dei laureati, contro il 3,5 dell'Unione europea. C'è anche un'importante differenza con l'Europa per quanto riguarda il ruolo delle donne: nel 2020 solo l'1,2 per cento delle lavoratrici si è specializzato in informatica, contro l'1,6 della media europea; tra i venti e i ventinove anni in Italia si è laureato in discipline STEM un 12,5 per cento di donne, contro un 18,4 per cento di uomini. In sintesi, la media europea riporta il 14,3 per cento di donne laureate STEM, contro il 26,3 per cento di uomini. Sempre secondo l'OCSE, per quanto riguarda gli insegnanti, quelli italiani - non certo per colpa loro, ma per una mancanza di programmazione efficace - risultano meno preparati rispetto ai colleghi europei e utilizzano le nuove tecnologie molto meno di altri lavoratori con istruzione terziaria. Tutto ciò ha origine nelle lacune dell'attuale insegnamento della matematica nelle nostre scuole, tema spesso sottovalutato negli scorsi anni e che questa mozione ha il merito di mettere al centro del dibattito politico e istituzionale. Il punto da cui partire è l'importanza dell'alfabetizzazione matematica, ossia della capacità di un individuo di ragionare matematicamente e di formulare e utilizzare il ragionamento e il linguaggio della matematica per risolvere problemi di una varietà di contesti del mondo reale. Citando infatti la professoressa Lorella Carimali, autrice del libro «L'equazione della libertà», la matematica è lo strumento per intuire, immaginare, progettare, dedurre, controllare, verificare, misurare e quantificare fatti e fenomeni della realtà. Aiuta le persone a conoscere il ruolo che tale disciplina gioca nel mondo e a formulare giudizi e decisioni ben fondati, necessari ai nuovi cittadini del XXI secolo. Svilupperò brevemente ancora tre concetti: la matematica è creatività, la matematica è per tutti, la matematica è libertà. La matematica è creatività, è questione di immaginazione e di curiosità, quella che porta a vedere oltre la visione comune delle cose. I matematici sono curiosi e creativi. La creatività matematica è la stessa dell'artista dinanzi alla tela bianca. Infatti, i matematici hanno immaginato i buchi neri molto prima che gli astronomi ne trovassero traccia. Anche il bosone di Higgs è stato teorizzato matematicamente nel 1964 e la sua dimostrazione fisica è avvenuta nel 2012, negli esperimenti Atlas e CMS condotti con l'acceleratore LHC. Nel 2013 Peter Higgs e François Englert sono stati insigniti del premio Nobel per la fisica per la scoperta, che in realtà era del 1964, quarantanove anni prima: era semplicemente una scoperta matematica.
2021-04-08	PD	BoldriniPaola	Signor Presidente, onorevoli senatori, sottosegretario Sileri, partiamo da delle premesse che sono però dati di fatto: il virus da Covid-19 è un agente patogeno sconosciuto alla comunità scientifica fino al dicembre del 2019, dobbiamo dirle queste cose; inoltre, della malattia conseguente all'infezione le autorità sanitarie non sapevano nulla, tantomeno come affrontarla, perché questa problematica si affacciava per la prima volta. Pertanto, le comunità scientifiche, come fanno spesso non avendo protocolli a disposizione, hanno cominciato a mettere in pratica approcci su malattie similari esistenti prima del Covid, ovviamente senza avere protocolli terapeutici né dati di fatto e certezze. Soprattutto però in quel periodo si tendeva a ricoverare i pazienti più gravi, con il conseguente intasamento delle strutture ospedaliere. Successivamente la comunità scientifica, che non è rimasta inerme, ha cominciato a valutare se almeno per i casi meno gravi fosse possibile anche procedere con una gestione a domicilio, appunto con le cure domiciliari di cui oggi stiamo trattando. Nonostante il grosso impegno per rendere il più possibile omogenee le indicazioni - degli operatori sanitari hanno sperimentato situazioni e valutato cos'era meglio fare per i nostri cittadini - arrivati a questo punto, nonostante ci siano state anche delle linee guida dell'Agenzia italiana del farmaco (AIFA), la presa in carico a domicilio è stata comunque un tema molto particolare, sempre con problematicità emergenti. Tuttavia, sebbene noi vogliamo uniformare e omogeneizzare tutto quello che vogliamo, il nostro Sistema sanitario in questa pandemia ha fatto emergere delle criticità che ancora adesso ci sono: il fatto di avere 21 sistemi sanitari diversi che confluiscono in un unico sistema unitario di indicazioni, attraverso anche delle linee-guida omogenee, è molto complicato. È positivo il fatto che oggi approdiamo tutti insieme a questo documento unitario e a tale proposito desidero ringraziare i miei colleghi per quello che hanno fatto per mettere insieme questo testo, perché per i nostri cittadini ovviamente è un segnale molto importante che tutte le forze politiche convergano su un unico documento. Si tratta di un documento che assume una valenza importantissima, ma non dobbiamo nasconderci - questo lo voglio dire - che il fattore della territorialità non si può non tenere in considerazione. I servizi sanitari sul territorio, quindi, saranno la sfida maggiore per l'applicabilità di queste linee guida nazionali e dei protocolli che, come ha spiegato ieri il sottosegretario Sileri, si stanno ampliando e quindi ce ne sono tantissimi, pertanto è diventato importante che vengano applicati in modo omogeneo sul territorio. Sotto questo profilo, come al solito, emerge la criticità più importante, perché lo vediamo anche nella campagna vaccinale: a parte il grandissimo problema di avere le dosi, che effettivamente è quello prioritario, un ruolo molto rilevante lo gioca il modo in cui sono organizzati i servizi e i professionisti sanitari, le strutture sanitarie e le direzioni di tutti gli enti coinvolti. Ci sono esempi di efficienza notevoli, perché ci sono punti di vaccinazione con professionisti organizzati. Conosco il mio territorio e so bene quello che dico. Ci sono esempi di efficienza e di eccellenza, ma - ahimè - ci sono anche esempi di disorganizzazione, dove vediamo purtroppo ancora pazienti in coda a distanza di 100 chilometri, che magari arrivano portandosi una seggiolina. Questi sono problemi di organizzazione, quindi possiamo definire tutti i protocolli che vogliamo, ma calandoli sul territorio, perché è il territorio che deve rendere attuabili le linee guida. Molto dipende dalle indicazioni, ma anche da come si applicano, dagli strumenti che si hanno a disposizione e dal personale. Tra gli impegni che abbiamo inserito in questo ordine del giorno, quindi, è positivo che ci sia un tavolo di monitoraggio al quale siedano tutte le professionalità coinvolte nei percorsi di assistenza territoriale, vista la necessità di armonizzare e sistematizzare tutte le azioni in campo, compreso l'accompagnamento socio-sanitario e il sostegno familiare per fare in modo che nessuno sia lasciato solo, soprattutto le persone fragili, perché ovviamente è quella la categoria che abbiamo sempre in mente di dover sostenere. Come ha detto ieri il sottosegretario Sileri, proponendo le riformulazioni, ciò deve avvenire nel rispetto delle autonomie regionali e ancora una volta ci troviamo di fronte a questa criticità che purtroppo dobbiamo tenere sotto controllo. Tutti noi vogliamo che i nostri cittadini, dal Nord al Sud della nostra Nazione, siano curati con le stesse e le migliori terapie perché possano uscire da questa pandemia, ma sappiamo anche molto bene che è difficile avere omogeneità su tutto il nostro territorio. Il tema delle dosi, come avete detto anche voi, colleghi, è un altro tema importantissimo. Mi auguro che adesso, con il nuovo commissario Figliuolo, si possa fare ulteriore pressione in Europa perché ci possano garantire le dosi che ci hanno promesso, altrimenti diventerà difficile mantenere lo standard di 500.000 dosi al giorno per il nostro territorio ed uscire dalla pandemia in brevissimo tempo. Il Parlamento oggi deve dare forza al Governo, mettendo in evidenza tutto quello che è necessario per poter curare al meglio i nostri cittadini. È un impegno che chiediamo al Governo, ovviamente, ma questo non implica che dobbiamo rimanere al di fuori di questa responsabilità, perché tutti quanti noi, visto che apparteniamo a Regioni diverse, dobbiamo sapere che queste linee guida devono essere rispettate ed applicate. È con questo vincolo che dobbiamo votare oggi a favore di questo impegno unitario, che non sia solo scritto sulla carta e rispetto al quale ognuno di noi si deve sentire responsabile.
2021-04-08	PD	RojcTatjana	Vorrei citare, a questo proposito, le parole del senatore Carlo Rubbia, premio Nobel per la fisica nel 1984, goriziano di nascita, proferite in una lectio magistralis : «Avremo l'occasione di porre finalmente la domanda: a quale prezzo i cittadini sono pronti a sostenere un consistente ruolo intellettuale, tecnologico e culturale del nostro Paese all'interno dell'Europa e del mondo?». Socrate asseriva come soltanto chi ammette la propria ignoranza può mettersi alla ricerca della verità. La consapevolezza di non sapere dovrebbe costituire la più aspra contrapposizione a chi reputa di non avere alcun bisogno di imparare o a chi rimane chiuso nella propria turris eburnea, pensando che il mondo finisca dove finisce la sua sfera di interessi o di saperi. La pandemia ha messo in evidenza molte delle nostre lacune, scardinato innumerevoli certezze, portato alla luce la voragine tra ciò che è e ciò che invece dovrebbe essere, soprattutto in quella che generalmente viene definita una scienza esatta, ma anche, in senso pratico, quanto ancora dobbiamo lavorare per modernizzare il Paese per affrontare la didattica a distanza o lo smart working. La mozione che ci apprestiamo a votare ben evidenzia la necessità di confrontarci con l'impreparazione in campo digitale, che costituisce una delle massime sfide del Next generation EU per porre le basi del nostro futuro tout court. Dirà ancora l'illustre collega Rubbia: «Non andrebbe dimenticato quanto siamo fortunati a vivere in un'epoca in cui gli strumenti necessari per dischiudere i segreti più disparati della natura arrivano alla portata della nostra tecnologia (...). Ma per costruire bisogna conoscere e prevedere. E da qui l'essenziale e universale legame (...) tra la conoscenza e l'invenzione (...). Una rapida evoluzione della tecnologia è certamente la caratteristica più significativa degli anni a venire», conclude Rubbia. Negli anni Settanta del secolo scorso un artista triestino sloveno, Edward Zajec, formatosi negli Stati Uniti, aveva cominciato a riflettere seriamente sull'uso del computer nell'arte. Oggi viene considerato il pioniere della computer art nel mondo. Nella sua opera, infatti, arte e tecnologia interagiscono in perfetta sincronia. L'Europa non comprendeva appieno, aveva invece compreso molto bene l'America, che gli ha offerto nel 1980 una docenza nel dipartimento della Syracuse University di New York di cui Zajec alla fine è stato professore emerito, con strumenti digitali messi a disposizione da un colosso mondiale. All'inizio pochi avevano compreso quali e quante possibilità esistono, infatti a Trieste Zajec dovette avvalersi della collaborazione di un ingegnere informatico. In seguito, però, il dialogo tra il calcolo, il colore e il suono divenne linguaggio attraverso il quale Zajec ha evoluto la propria ricerca della verità qual è l'arte attraverso l'algoritmo generativo e interattivo. Per decenni, dunque, il nostro Paese non ha voluto né saputo cogliere in toto le sfide che invece nel mondo, dagli Stati Uniti all'India, trovavano spazio attraverso la consapevolezza che il digitale e quindi la formulazione matematica sarebbe divenuto la lingua globale per eccellenza, l'investimento per il futuro dell'umanità non solo nel campo scientifico o pratico, ma anche in quello artistico. La ricerca ha un unico comune denominatore, che è quello di porsi le domande e perseguire il fine che non può essere altro se non l'imperativo categorico del dovere che rappresenta - dirà Kant - la necessità di compiere un'azione per rispetto della legge morale. Questo è il senso del nostro voto: ripensare il rapporto con ciò che non abbiamo saputo prevedere, tra cui la pandemia, e gli strumenti che ci servono per non rimanere indietro.
2021-04-13	M5S	CastelloneMariaDomenica	, quindi la tutela brevettuale, utilizzando anche lo strumento della licenza obbligatoria, arma negoziale importante con le case farmaceutiche. Molti Stati lo hanno già fatto; la Germania, ad esempio, ha rafforzato lo strumento della licenza obbligatoria. Ciò può essere realizzato sostenendo la richiesta di moratoria dell'accordo sugli aspetti commerciali dei diritti di proprietà intellettuale (Trips), che è stata presentata all'Organizzazione mondiale del commercio da 100 tra i Paesi più poveri, con India e Sudafrica in testa. Alla Camera dei deputati è già stata approvata una mozione che spinge l'Europa ad approvare tale normativa e con questo testo chiediamo un impegno anche al Senato.
2021-04-13	M5S	MautoneRaffaele	Signor Presidente, membri del Governo, onorevoli colleghi e colleghe, la lotta al cancro rappresenta uno degli obiettivi più audaci e stimolanti per il mondo intero, per l'Europa e per il nostro Paese.
2021-04-13	M5S	PirroElisa	In tutto questo è importante non abbandonare l'azione globale portata avanti dall'Europa.
2021-04-13	PD	BoldriniPaola	Il commissario Figliuolo, come sapete, ha girato per tutti i punti vaccinali del territorio nazionale e ha trovato anche delle eccellenze, una delle quali si trova nel mio territorio; il commissario ha ritenuto di considerare un punto vaccinale come un fiore all'occhiello, perché ben organizzato; lo ha detto lui, come avete visto anche nei TG. Ciò significa che si può fare, nel senso che organizzare bene le strutture e il personale è possibile. Credo che anche da questo punto di vista le best practice vadano copiate, se è possibile (anche questo lo dico sempre), però è importante che anche le altre Regioni possano attuare tale modalità organizzativa. Le criticità, però, non sono tutte qui. A mio avviso, dal punto di vista della mancanza delle dosi dei vaccini, bisogna comunque spezzare una lancia in favore dell'Europa per quello che ha fatto: pensate solo se in questo momento fossimo stati da soli come Paese a confrontarci e a lottare con gli altri Stati per avere le dosi. È vero che forse ci voleva più intransigenza nel rispetto dei contratti, ma è anche vero, come ha detto prima la collega, che sarebbe necessario un accordo a livello mondiale per sospendere i brevetti e i diritti di proprietà ed aumentare la capacità produttiva dei vaccini. Questa è un'altra nota dolente su cui dobbiamo fare qualcosa. Sappiate però che sono contenta di quello che è successo: sulla sanità l'Europa non era mai arrivata, con tutti gli Stati membri, ad essere nelle condizioni di andare avanti tutti insieme; dobbiamo riconoscere questo merito al nostro ministro Speranza, perché, come ci ha detto nelle comunicazioni che ha reso in Aula e anche in Commissione, è stata sua l'idea di mettere insieme tutti gli Stati per l'approvvigionamento dei vaccini. Allo stesso modo, considero giusto e importante procedere in modo unitario anche all'individuazione dei famosi certificati verdi, per poter circolare in maniera più tranquilla su tutto il territorio nazionale. È stato un miracolo aver trovato vaccini per combattere il Covid, però le criticità ci sono; ritengo tuttavia che anche oggi stiamo dando un buon segnale per trovare tutti insieme modalità nuove e spunti ulteriori da dare al nostro Governo
2021-04-13	PD	BoldriniPaola	Il passaggio in Assemblea oggi con la mozione - che ritirerò per dare uno spunto molto più importante, visto il raggiungimento di un accordo con un ordine del giorno unitario di cui parlerà la collega Binetti - è importante perché rafforza gli intenti del Parlamento nei confronti del Governo. Ci siamo resi conto in effetti anche in questa emergenza che soprattutto per i malati oncologici persiste una grave e inaccettabile diseguaglianza territoriale e quindi la presa in carico dei pazienti, anche in questo caso, purtroppo non è omogenea. Questo è il motivo per cui anche oggi noi tratteremo un tema così importante: la mancata integrazione, di cui purtroppo ci rendiamo conto, tra ospedale e territorio rappresenta ancora oggi uno dei più grandi deficit organizzativi del Servizio sanitario nazionale. Dico questo perché è necessario che ci sia un piano nazionale unico; anche l'Europa sta predisponendo un piano unico oncologico. Pertanto porre oggi tale tema all'attenzione della nostra discussione è importantissimo; in tal modo infatti i professionisti potranno avere dei riferimenti e delle linee guida importanti. Sappiamo che gli strumenti per poter attuare le linee guida sono essenziali e fondamentali. Il fatto di avere a disposizione degli strumenti, anche delle linee guida, è importante perché consente di attuare la presa in carico dei pazienti, adottando iniziative che possano potenziare l'assistenza oncologica, in particolar modo domiciliare. Sappiamo che durante l'emergenza Covid l'assistenza domiciliare è stata penalizzata, spesso purtroppo anche per mancanza di personale, e noi poniamo attenzione anche a tale fatto. Parallelamente dobbiamo attuare altri protocolli che possano dare un aiuto importante anche ai nostri professionisti. Ritengo non meno importante, come sottolineo sempre, l'adozione di iniziative volte a garantire anche il sostegno psicologico, così come previsto nei Livelli essenziali di assistenza (LEA) soprattutto ai malati oncologici. Il tema quindi che noi trattiamo oggi in maniera unitaria è fondamentale perché rafforziamo ancor di più il sistema per i professionisti che ne hanno necessità, ma soprattutto per i nostri malati che stanno attendendo che ci siano delle indicazioni particolari omogenee per tutto il territorio nazionale. Dichiaro quindi sin da ora che ritirerò la mia mozione per farla confluire in un ordine del giorno unitario. Ringrazio tutti i colleghi che hanno voluto collaborare partendo dalle due mozioni presentate.
2021-04-13	PD	BoldriniPaola	Signor Presidente, colleghi senatori, l'emergenza Covid ha messo a dura prova gli ospedali e le strutture sanitarie e alcuni malati di altre patologie, altrettanto gravi, come i malati oncologici, hanno purtroppo smesso di curarsi. La conferma è arrivata anche durante la presentazione di uno studio recentissimo dal Censis, della settimana scorsa, in cui si dice che, a causa dell'emergenza Covid, ci sono stati 46 milioni di visite specialistiche ed esami diagnostici in meno, oltre 700.000 ricoveri in meno in medicina interna, 3 milioni in meno di screening oncologici, con 14.000 diagnosi di tumore in meno. Possiamo quindi aggiornare i dati, anche rispetto alle mozioni che giustamente abbiamo ritirato, per dar corso a un ordine del giorno unitario, e quindi ancora più forza all'azione del Parlamento: tutto ciò significa che i ritardi nell'esecuzione degli screening si traducono purtroppo in una netta riduzione non solo delle nuove diagnosi, ma anche di quelle diagnosi spia, che si fanno carico di scoprire la presenza di un tumore ancora più avanzato. E questo purtroppo è un problema. Ricordo ancora, visto e considerato che la salute della donna ci sta molto a cuore, le circa 2.000 diagnosi in meno di tumore alla mammella. Sapendo che è altissima la percentuale di sopravvivenza nei casi di tumore alla mammella, vedremo successivamente purtroppo, alla luce di questo rallentamento, quali saranno i dati. L'andamento in questa fase peggiora, rispetto all'infezione da Covid, aumentandone in modo rilevante il tasso di mortalità. In sostanza la domanda delle prestazioni sanitarie è diminuita a causa di due fattori: la chiusura delle visite e degli screening, che è avvenuta anche perché i pazienti per paura di essere contagiati, ne sono rimasti fuori. Ci sarà quindi sicuramente un'onda di ritorno nel Servizio sanitario nazionale, qualcosa con cui dovremo fare i conti appena la tensione del Covid si allenterà, ciò che spero avvenga presto. Dovremo allora fare in modo che in fase più avanzata queste neoplasie vengano individuate in maniera più celere. La pandemia è stata purtroppo un fattore di accelerazione di fenomeni già preesistenti; ricordiamo infatti che anche gli screening non si stanno effettuando su tutto il territorio nazionale. Devo rilevare purtroppo, ancora una volta, disomogeneità territoriale nelle Regioni, che mette in evidenza ovviamente e implacabilmente tutte le nostre fragilità strutturali. Per questo motivo noi, nonostante l'avessimo fatto anche in Commissione, al fine di far conoscere a tutti cosa si sta facendo in Commissione Igiene e sanità, riportiamo l'argomento dopo aver approvato all'unanimità una risoluzione in occasione della XV Giornata nazionale del malato oncologico. Abbiamo accolto questa istanza anche perché in tale occasione i rappresentanti della Federazione italiana delle associazioni di volontariato in oncologia (FAVO) e delle principali società scientifiche del settore - Associazione italiana di oncologia medica (AIOM), Associazione italiana di radioterapia ed oncologia (AIRO), Società italiana di chirurgia oncologica (SICO), Società italiana di psico-oncologia (SIPO) e Federazione nazionale degli ordini delle professioni infermieristiche (FNOPI) - avevano predisposto e promosso un documento programmatico condiviso per delineare una strategia per superare l'emergenza Covid e ripristinare, nel più breve tempo possibile, il livello di assistenza per i malati di cancro garantito fino all'inizio del confinamento. Ribadisco quindi che purtroppo persiste una grave ed inaccettabile diseguaglianza territoriale con riferimento all'accesso all'assistenza oncologica. Nell'ordine del giorno unitario ci sono tantissimi punti e ringrazio il sottosegretario Sileri che ha detto che si farà carico di verificare l'attuazione del Piano oncologico nazionale; sappiamo infatti che temi importanti sono l'attuazione dei Piani nazionali e il fatto che essi vengano fatti in maniera veloce per accelerare i tempi perché le terapie e in questo caso, purtroppo, anche il tempo sono necessari. Dobbiamo allora fare al più presto possibile. Vorrei rilevare che si tratta di uno dei temi che sono stati tenuti in considerazione a livello internazionale ed europeo. Uno degli ambiziosi programmi dell'Horizon Europe vuole rispondere alle grandi sfide sociali a cui adattarsi e ai cambiamenti climatici e una di queste missioni è interamente dedicata propria alla lotta al cancro, ponendosi l'obiettivo, audace e stimolante, di salvare 3 milioni di vite entro il 2030. Quindi se la Commissione europea si pone tale sfida, anche noi dobbiamo farlo all'interno del nostro Paese. Queste sono le indicazioni e le linee guida che ci dà l'Europa. Credo debba esserci anche nel nostro Paese un incentivo. Stiamo dando oggi al Governo forza affinché questo venga fatto. Diventa quindi urgente adottare questo Piano, tenendo in considerazione tutti gli aggiornamenti di cui parlava il Sottosegretario prima e sapendo che ci sono sempre delle terapie innovative che possono dare ulteriori possibilità ai malati di cancro per avere una vita più longeva, al fine di monitorare la concreta attuazione del piano (ricordo che il monitoraggio è una delle azioni che di solito è sempre collegata all'effettiva e concreta attuazione di un piano) con una attenzione specifica per l'oncologia. Altro impegno importante presente nel documento concerne l'attuazione del cosiddetto decreto Cura Italia, che riconosce il ruolo e le funzioni della figura dell'infermiere di famiglia, che adotta iniziative per prevedere un reclutamento nazionale adeguato. Dobbiamo parlare anche di questo; abbiamo parlato di professionisti nel settore sanitario, ma dobbiamo sapere che vi è necessità di reclutare più professionisti. Infatti, al di là dei medici specializzati, abbiamo anche professioni come quella degli infermieri e abbiamo bisogno di aumentare il numero delle iscrizioni ai relativi corsi, vista e considerata la situazione sociale. Vogliamo infatti che i nostri pazienti oncologici cronicizzino perché ciò significa per loro una vita molto più lunga. Devono esserci quindi più professionisti nel settore della sanità, adottando al contempo anche iniziative che possano modernizzare la tecnologia per gli screening diagnostici. Prima si riesce ad individuare il tumore, prima si riesce a combatterlo e anche a sopravvivere. Questi sono quindi impegni importantissimi che noi vogliamo mettere in evidenza. Un'altra attività importante in questo momento di emergenza Covid è continuare a facilitare anche la consegna dei farmaci a domicilio. Era già stato previsto in tanti provvedimenti sul Covid, continuiamo a farlo affinché i nostri pazienti evitino di girare; a questo punto deve girare chi è in buona salute, non chi invece ha bisogno di essere tutelato. Questi sono tutti impegni che noi chiediamo al Governo, insieme a quello non meno importante, come ho detto anche questa mattina in un'audizione che abbiamo fatto in 12ᵃ Commissione, del supporto psicologico. Anche da questo punto di vista, soprattutto per i malati di tumore, per persone che ne hanno bisogno per il loro benessere, bisogna cominciare a pensare che il supporto psicologico non è un di più, non è un suppellettile. Ho sentito anche associazioni, soprattutto in questo caso di oncoematologi che hanno pazienti che necessitano di questo sostegno e proprio oggi mi è stato detto che la situazione non è uguale in tutta Italia: ci sono sicuramente delle best practice ma non dappertutto. La psiconcologia è fondamentale anche da questo punto di vista; infatti è stato scientificamente provato che potrebbe essere veramente importante se la persona nel suo insieme sta meglio anche dal punto di vista psicologico, figuratevi in un percorso dove purtroppo c'è una patologia così invadente. Dichiaro quindi il voto favorevole del Partito Democratico sull'ordine del giorno unitario G1, per il quale ringrazio davvero tutti i colleghi, perché questa collegialità ci permette di dare molta più forza.
2021-04-13	PD	IoriVanna	Signor Presidente, rappresentanti del Governo, colleghe e colleghi, stiamo affrontando il momento più difficile dall'inizio di questa emergenza sanitaria che si è presto trasformata in una emergenza sociale ed educativa, oltre che economica. Il Paese è provato da più di un anno di restrizioni, purtroppo necessarie per tutelare la salute dei cittadini e, nonostante il traguardo appaia meno lontano, la tenuta sociale e quella psicologica sono a rischio. Oggi siamo tutti consapevoli che i vaccini e la possibilità di coprire nel minor tempo possibile la maggior parte della popolazione, a partire dai più anziani e dai più fragili, costituiscono l'elemento decisivo per raggiungere in tempi celeri l'immunità di gregge e per superare questa drammatica emergenza. La ripresa passa attraverso l'efficacia e la velocità della campagna vaccinale con cui si abbattono le curve dei contagi, dei ricoveri, dei decessi. La scienza e la ricerca hanno messo a disposizione dei Governi più di un vaccino sicuro ed efficace in meno di un anno, a dimostrazione di quanto sia importante promuovere investimenti in sviluppo e ricerca nel settore scientifico sanitario. È evidente che è stata altresì fondamentale la scelta europea di una strategia comune, di una regia unica negli acquisti, ma non possiamo ignorare che sono stati commessi errori nella negoziazione contrattuale e nel rafforzamento della capacità produttiva industriale. Non è un caso che ora si stia correndo ai ripari su entrambe le questioni, con l' ultimatum dell'Unione europea ad AstraZeneca per colmare i ritardi nelle forniture di dosi concordate. Da questo punto di vista ci siamo preoccupati con ritardo anche del tema della capacità produttiva delle aziende che hanno realizzato i vaccini. Sarà un monito per il futuro, ma oggi non è il tempo di soffermarci sui possibili errori; è il momento di mettere in campo tutte le nostre energie per ottenere un risultato vitale per l'Europa e per il nostro Paese: quello di non arrivare in ritardo al raggiungimento della immunità. Per riuscire nell'intento dobbiamo superare innanzitutto le disparità territoriali, con cui spesso è stata gestita la campagna vaccinale. In questo senso accogliamo con soddisfazione l'ordinanza con cui il commissario Figliuolo ha indicato alle Regioni le priorità vaccinali per gli over 80 e le persone vulnerabili. Le linee guida contenute nel piano vaccinale non sono state un elemento sufficiente per molte Regioni per comportarsi in modo virtuoso, razionale, lungimirante. Adesso dobbiamo guardare al futuro e procedere alla vaccinazione di coloro che, in base alle evidenze scientifiche, corrono i rischi maggiori se contraggono la malattia, ossia mettere in sicurezza le persone anziane, in cui si concentra più del 95 per cento dei decessi, e coloro che hanno note di particolare fragilità per la loro condizione. Storie di morte e solitudine ce ne sono state tante e la qualità della democrazia di un Paese e della sua civiltà si misura proprio sulla capacità di tutelare e proteggere i più fragili. Devo dire con dispiacere che purtroppo il federalismo sanitario ha mostrato certamente qualche esempio virtuoso ma anche dei limiti, determinando discriminazioni, mentre la salute è un diritto costituzionalmente garantito che non prevede differenze, deroghe o salti di fila. Il sistema sanitario come bene comune vale per i cittadini come vale per tutte le prestazioni erogate, che hanno subito un inevitabile arresto con l'impennata della crisi. Corriamo il serio rischio che, usciti dall'emergenza Covid, la situazione subisca contraccolpi ulteriori e non possiamo permetterlo, perché il nostro sistema universalistico va difeso, perché è valutato come uno dei migliori al mondo. Su questo tema dobbiamo essere uniti. Sulla questione di cui tanto si parla e che riguarda gli eventuali rischi legati alla somministrazione del vaccino AstraZeneca, ritengo siano stati commessi degli errori di comunicazione, ma che sia necessaria una immediata campagna informativa che tranquillizzi i cittadini. Temo che inseguire il consenso pubblico nell'impossibile tentativo di promettere un rischio zero sia una strada fuorviante, perché si fonda su una motivazione solo politica e non scientifica. Ora il pericolo più grande che corriamo è che cresca la sfiducia dei cittadini nei vaccini e nelle istituzioni. C'è infine un tema che mi sta particolarmente a cuore, perché riguarda la mia città e ha a che fare con la civiltà del diritto. Nelle nostre carceri, e in particolare nell'istituto penitenziario di Reggio Emilia, starebbe aumentando in modo significativo la concentrazione di positivi, con il rischio di sommosse e disordini. C'è un'emergenza che riguarda la vita delle persone e, se non si è in grado di provare solidarietà per chi sta scontando una pena, almeno si provi ad averla per i lavoratori impegnati nelle strutture penitenziarie, luoghi chiusi per definizione e sovraffollati. Per questo sarebbe importante riflettere sulla possibilità di andare avanti sulla somministrazione dei vaccini ai detenuti e alle guardie carcerarie. Si tratta infatti di comunità in perenne emergenza. Colleghi, anche quando la fase acuta dell'emergenza - come speriamo - potrà essere attenuata e la campagna vaccinale avrà sortito gli effetti benefici auspicati, sarà necessario aver costruito una rete di protezione, perché il Covid, con le sue varianti, non scomparirà nel breve periodo. Occorrono una rete di protezione che preveda un piano nazionale di sorveglianza attiva, con uno screening diffuso e gratuito della popolazione. La chiusura delle agenzie educative ha prodotto danni gravi dal punto di vista degli apprendimenti, ma anche sul versante educativo e psicologico vi sono criticità che lasciano sconcertati. Occorre una rete di protezione che si fondi su altri strumenti diagnostici Covid e un piano di monitoraggio per bloccare, con misure tempestive, le varianti, scongiurando il rischio di inefficacia dei vaccini; una rete che si fondi sul rafforzamento delle cure domiciliari e della medicina territoriale. Nel frattempo, dobbiamo impedire che la campagna vaccinale subisca altre brusche frenate, che sarebbero molto gravi e, per farlo, serve una comunicazione delle istituzioni e della comunità scientifica chiara, che si esprima in modo semplice, spiegando le ragioni che motivano ogni scelta, rassicurando i cittadini. Serve una migliore strategia di approvvigionamento delle dosi. Ora, nell'annunciare il voto favorevole del PD, voglio soffermarmi sul concetto di resilienza, un termine molto usato negli ultimi tempi. La resilienza, dal latino resilire, è la capacità non solo di resistere, ma anche di risalire, di affrontare e superare le avversità. L'intelligenza e la forza di una comunità sono direttamente proporzionali alla sua capacità di affrontare le criticità di un sistema che muta, traducendole in opportunità. Invito dunque ognuno di noi a interpretare questo drammatico passaggio della storia del Paese nella direzione di una rinascita, di una ripartenza che potrebbe darci maggiori opportunità a patto che, nei prossimi mesi, sappiamo remare tutti nella medesima direzione.
2021-04-14	FI	GasparriMaurizio	Signor Presidente, questa mozione viene discussa un po' in ritardo, per la verità. Da dove nasce? L'iniziativa è singolare, perché la mozione è firmata in modo trasversale e non sempre accade in Parlamento. Tutti i Gruppi, la senatrice De Petris, il sottoscritto, la senatrice Cirinnà, il senatore Dessì, la senatrice Binetti, il senatore Giuseppe Pisani e molti altri hanno sottoscritto questa mozione sui centocinquant'anni di Roma Capitale, che ricorrono quest'anno. Anni fa, a Roma, è nato un coordinamento, un osservatorio dei parlamentari eletti a Roma e, quindi, insieme abbiamo redatto una mozione per richiamare, per la verità già da mesi, le istituzioni, i Governi, il Governo dell'epoca, a celebrazioni adeguate per i centocinquant'anni di Roma Capitale. Non è solo per retorica. Potrei fare una citazione: «L'Italia è restituita a se stessa e a Roma. Qui, dove noi riconosciamo la patria dei nostri pensieri, ogni cosa ci parla di grandezza». È scritto dietro la presidente Rossomando. Nessuno di noi le guarda, ma ci sono queste lapidi. Noi le consideriamo un fatto normale, ma non è che la mattina entriamo in Aula e leggiamo la lapide. È scritto là. Quindi, la mozione risponde all'esigenza scritta nella lapide: richiamare alla storia, all'identità, al percorso. Non voglio fare qui una lezione di storia: non sarei all'altezza né i colleghi ne hanno bisogno. Tuttavia, credo che avere consapevolezza del ruolo della nazione e del ruolo della capitale sia un fatto importante. Roma, poi, è stato un luogo controverso, di polemiche, addirittura definita mafiosa. Poi, però, non lo era: c'era la corruzione, come c'è stata in tante parti d'Italia e del mondo. La Corte di cassazione ha però tolto quel marchio, che era stato con superficialità appioppato alla Capitale, con un danno di immagine gigantesco al Paese di cui qualcuno poi dovrebbe essere chiamato a rispondere. Per questo, però, basta leggere i libri di Sallusti e Palamara, non c'è bisogno che io ne parli qui. Quindi, la mozione serve a richiamare il Governo. Dico alle rappresentanti del Governo che si fa ancora in tempo a fare qualcosa. Siamo ancora ad aprile, infatti. Io ricordo che, in occasione del centenario (io ero un ragazzino), vi furono celebrazioni, se ne parlava nelle scuole ed era un momento importante. Credo, pertanto, che si debba riflettere sul ruolo della nazione, sul ruolo della capitale e, certo, anche sui poteri. Nel dibattito è emerso qualcosa. Dico alla collega Rauti, che conosco e stimo da tempo e che è alla sua prima legislatura, che, negli anni Ottanta, il Governo Craxi fece una legge speciale per Roma; nel 2008 e nel 2009 il Governo Berlusconi ha fatto norme e leggi per Roma. È stata cambiata la Costituzione, introducendo la dicitura Roma Capitale. Non basta, però, cambiare il nome. Come hanno detto dei colleghi, bisogna anche dotare la capitale di mezzi adeguati. Ricordo alla senatrice Rauti, che faceva delle giuste rivendicazioni, di dire ai colleghi del suo Gruppo che basta sottoscrivere la proposta di legge dell'onorevole Barelli di Forza Italia, che vuole introdurre in Costituzione dei poteri maggiori per Roma, affinché venga equiparata ad una Regione. Come in altri Stati del mondo, dell'Occidente, la città capitale ha dei poteri che non sono quelli degli altri Comuni: per gli oneri, per le funzioni che sono state ricordate, per la presenza di ambasciate e rappresentanze internazionali. Per certi versi, non secondari, Roma è la capitale della cristianità. È un luogo particolare e, difatti, le lapidi e la storia ce lo ricordano. Poi, noi ce ne dimentichiamo nel percorso che ha portato a questo traguardo. Io credo, quindi, che questa mozione impegni il Governo a fare qualcosa in più, da qui alla fine dell'anno, per celebrare i centocinquant'anni di Roma Capitale. Credo non servano grandi mezzi economici, a partire dalla comunicazione e - perché no - dalle stesse Aule parlamentari. L'Aula del Senato è stata aperta per momenti importanti di riflessione istituzionale e di incontri sulla cultura e su temi di varia natura. Credo si possa tranquillamente, a costo zero, avere un momento più solenne di celebrazione con il Presidente della Repubblica e le massime istituzioni. Si promuovono tante iniziative, che apprezzo, dedicate a vari aspetti e credo che il Senato potrebbe ospitare questi eventi, in coerenza con le lapidi che ci ricordano la storia patria. Alla Camera dei deputati si sta svolgendo una discussione sul ruolo di Roma Capitale. Forza Italia ha avanzato queste proposte, mentre altri Gruppi non hanno fatto proposte di rango costituzionale, ma ben vengano; basta avvisare i colleghi della Camera e la relatrice, onorevole Calabria, di Forza Italia (mentre l'onorevole Silvestri, del MoVimento 5 Stelle, è relatore sui provvedimenti di carattere ordinario). Noi abbiamo posto una questione costituzionale. Si può discutere del ruolo di Roma. Ricordo l'Osservatorio parlamentare che è trasversale e plurale e che ho presieduto, per anzianità di mandato, quando si è costituito. Attualmente è presieduto dall'onorevole Magi, che è di tutt'altro Gruppo rispetto al mio, e la senatrice De Petris ne è esponente illustre vista, non dico l'anzianità, ma l'esperienza politica maturata sia sul territorio che in queste Aule. Noi avvertiamo il dovere di porre una questione storica, culturale, identitaria, costituzionale e normativa. Roma può stare anche antipatica perché è sempre al centro delle polemiche. Peraltro, Roma ospita i difetti suoi e dell'Italia, perché a Roma tante vicende negative hanno visto protagonisti quelli che vi si trovano, in quanto capitale, a svolgere le proprie funzioni e magari l'hanno trasformata in un teatro di cose non pregevoli. Roma è anche storia, cultura e identità (non devo qui aggiungere riferimenti). Anche nelle discussioni sul recovery fund abbiamo detto che una voce cospicua andrebbe introdotta per Roma Capitale per poteri specifici, risorse, trasporti, accoglienza e infrastrutture, in quanto è la porta dell'Italia, del Paese e della Nazione. Non è questa la sede per tale discussione, ma il nostro Gruppo lo ha illustrato anche all'attuale capo del Governo Draghi. In un breve intervento sulla fiducia dissi che Draghi, oltre a essere europeo ed europeista per antonomasia, è anche romano e, quindi, nella sua azione di governo potrà forse trovare lo spazio per ciò che è un servizio e un'esigenza della comunità nazionale intera e non una rivendicazione di natura campanilistica. Mi auguro che la mozione in esame venga approvata - il nostro Gruppo la sostiene - per ragioni storiche, culturali e morali e per le possibilità anche celebrative, da qui alla fine dell'anno, della ricorrenza dei centocinquant'anni della Capitale. Faccio appello anche alla Presidenza del Senato, che può autonomamente assumere un'iniziativa senza costi particolari. Infatti, disponiamo della sala, che è accessibile secondo le regole del tempo e non occorre quindi spendere soldi. Per quanto riguarda la comunicazione, la televisione trasmette perfino le nostre normali sedute, non tutte di rilevanza storica. Quindi, questa iniziativa può essere assunta e rivolgo un appello alla Presidenza. Dopodiché, dobbiamo discutere dei poteri e dei ruoli, cosa che si sta facendo attualmente alla Camera dei deputati, dove si sta svolgendo il relativo procedimento legislativo. Credo però che questa materia debba trovare spazio anche nelle discussioni sui vari provvedimenti economici e decreti. Sono partito dalla lapide, ma non vogliamo solo mettere lapidi: vogliamo fare leggi e rendere la Nazione consapevole del suo ruolo e della sua storia. Quando dicono che è l'Europa a chiedere o volere qualcosa, ricordiamoci cosa sarebbe senza l'Italia, senza Roma e senza la nostra storia e le nostre vestigia.
2021-04-14	FI	GasparriMaurizio	Un po' di orgoglio, noi siamo l'Europa! Pensiamo alla città di Roma. Se uscite da qui trovate Caravaggio a San Luigi dei Francesi, così come a Santa Maria del Popolo, e trovate anche il Pantheon. Basta fare 500 metri qui intorno a piedi e vedrete più storia di quanta ce ne sia in altri luoghi d'Europa (non dico altro per evitare equivoci).
2021-04-14	FdI	LaPietraPatrizioGiacomo	Signor Presidente, onorevoli membri del Governo, colleghi senatori, Fratelli d'Italia ha presentato questa mozione per portare nella discussione parlamentare e all'attenzione del Governo il tema centrale del settore siderurgico, che è considerato strategico e su cui è costruita la competitività di tutto il sistema industriale italiano. L'acciaio in Italia non solo ha una lunga tradizione, ma rappresenta l'eccellenza e la flessibilità tipiche del made in Italy. Per queste ragioni, la siderurgia italiana mantiene un ruolo di primo piano non solo nel contesto economico nazionale, ma anche in quello europeo e globale, essendo la seconda potenza produttiva a livello continentale, dopo la Germania, e la decima a livello mondiale. In Italia ci sono quattro siti di rilevanza nazionale: Trieste, Piombino, Terni e Taranto, tutti coinvolti in opere di ristrutturazione tecnologica, industriale e ambientale. A parte il sito friulano, gli altri tre lo sono con partnership straniere, con poca predisposizione alla tutela degli interessi nazionali. Le gravi crisi esplose negli ultimi anni all'Ilva di Taranto, alla Lucchini di Piombino e alla AST di Terni mettono in discussione la vitalità dell'intero settore della siderurgia, esponendo l'intera economia italiana a un rischio di sistema di enorme portata, che non sembra essere preso nella giusta considerazione dal Governo. Nel caso di Terni, la ThyssenKrupp ha espresso l'intenzione di voler uscire dal settore; nel caso di Taranto, ArcelorMittal ha dichiarato l'impossibilità di eseguire non solo il piano ambientale, ma anche l'attività industriale, dopo provvedimenti che hanno tolto lo scudo penale, invocando persino l'esercizio del diritto di recesso. Nel caso di Piombino, la JSW ha atteso fino all'ultimo momento possibile la presentazione del proprio piano, alimentando le tesi di coloro che, fin dall'inizio, hanno sostenuto che gli investimenti della multinazionale indiana avessero l'obiettivo di eliminare un concorrente più che quello di aumentare la loro presenza in Europa. La situazione è ancora più critica se si considera che proprietà e management hanno due direzioni e obiettivi divergenti: da una parte, si chiedono investimenti di Stato; dall'altra, si parla di chiusura e riconversione. Sicuramente si tratta di due posizioni poco conciliabili. È in questo quadro, quindi, che abbiamo presentato la mozione in esame e chiediamo al Governo impegni precisi: in primo luogo, la realizzazione di un piano strategico per la siderurgia che definisca nel dettaglio il fabbisogno di acciaio del nostro Paese e le condizioni di mercato su cui i produttori devono muoversi, prevedendo la ristrutturazione del comparto in un'ottica di maggiore competitività. In secondo luogo, con riferimento al sito di Taranto, chiediamo un elemento molto importante, ossia di accelerare l'attuazione del piano ambientale e del piano industriale, assicurandosi che ArcelorMittal rispetti gli impegni assunti affinché lo stabilimento ex Ilva possa davvero diventare il più grande polo siderurgico green d'Europa. Qui voglio specificare un altro passaggio per noi importante, forse non ben compreso, ma fondamentale: chiediamo anche di ricostituire lo scudo penale per il periodo di attuazione del piano, alla luce degli sviluppi giudiziari in corso a Taranto, per evitare che le gravissime responsabilità del passato - che, lo sottolineo, vanno sicuramente accertate e perseguite con la massima severità, sul piano sia penale sia civile - non ricadano però anche su chi oggi si impegna invece per la salvaguardia della salute e dell'ambiente, operando la necessaria riconversione industriale e il risanamento ambientale. Chiediamo di confermare il programma di investimento previsto per la AST di Terni nel corrente anno 2021 e di valutare l'impegno di Cassa depositi e prestiti o di Invitalia, ove fosse richiesto. Chiediamo di convocare tempestivamente un tavolo per valutare la fondatezza del piano industriale presentato dall'acciaieria di Piombino, che, come emerge dalle poche notizie trapelate, appare del tutto generico e privo di garanzia. Chiediamo, cosa molto importante e fondamentale, di prorogare l'estensione, anche al settore siderurgico, del golden power, con l'obiettivo di garantire livelli occupazionali e la produttività, non essendo stata prorogata dal precedente Governo. Come ultimo punto, chiediamo di utilizzare anche le risorse del recovery fund e il ruolo propositivo di Cassa depositi e prestiti e Invitalia al fine di riaffermare il ruolo strategico della siderurgia italiana. Signor Presidente, concludo rivolgendo al Governo e all'Assemblea l'invito a trovare una convergenza di intenti sulla mozione in esame. Per noi mettere al centro della discussione politica e del piano nazionale la siderurgia è così importante che siamo disponibili a trovare dei punti di incontro e modificare la mozione affinché tutta l'Assemblea possa convergervi, mettendo la siderurgia al centro del piano industriale nazionale.
2021-04-14	FdI	UrsoAdolfo	Signor Presidente, Fratelli d'Italia ha presentato la mozione che ha dato occasione al Parlamento e a quest'Aula di discutere di una questione fondamentale per l'assetto della politica industriale, sociale e ambientale di questo Paese. L'ha fatto con convinzione, in un momento particolarmente delicato per il settore, come dimostra il fatto che il Governo ha convocato i sindacati per domani e il fatto che c'è grande agitazione nelle sedi e negli stabilimenti del settore siderurgico italiano, a Taranto, a Genova, a Piombino, a Terni. Ma, soprattutto, c'è tanta agitazione e preoccupazione nei settori che utilizzano l'acciaio italiano. L'altro giorno un quotidiano importante e certamente non vicino a noi ipotizzava che ci fosse una strategia internazionale di cui gli stabilimenti italiani fossero oggetto per aumentare il prezzo dell'acciaio in Europa, come dimostra l'andamento del prezzo dell'acciaio di questi giorni, facendo uscire fuori dalla competizione proprio gli utilizzatori del settore in Italia, che sono gran parte della nostra industria ferroviaria, automobilistica, degli elettrodomestici e quant'altro. Ringraziamo il Governo e le altre forze politiche per aver compreso l'importanza della questione e aver convenuto nella realizzazione di un documento finale unitario: un ordine del giorno che recepisce gran parte delle nostre indicazioni, tutte quelle sostanziali, e che pone al primo punto il settore siderurgico come un asset strategico del Paese a cui l'Italia non può rinunciare. Lo ringraziamo quindi nel merito, perché stiamo parlando di una cosa fondamentale per l'economia italiana, ma lo ringraziamo anche nel metodo, che è quello che noi vogliamo attuare in questa fase della legislatura, come ha detto sin dall'inizio Giorgia Meloni nel motivare la nostra posizione rispetto al Governo, quella di un'opposizione patriottica e quindi costruttiva e collaborativa, tanto più quando si tratta di argomenti e di decisioni che vanno prese oggi per non pregiudicare il futuro del Paese, anzi per costruirlo insieme. Poi, quando noi saremo al Governo, ci ritroveremo in una condizione migliore, se abbiamo collaborato insieme in Parlamento a indicare le vie giuste su cui il Paese si deve indirizzare. Nel merito si tratta quindi di un argomento strategico su cui lo Stato - l'abbiamo detto - deve intervenire non come Stato interventista, ma come Stato stratega nel delineare quale sia il fabbisogno dell'acciaio in Italia, per sostenere la propria industria e nel delineare quali devono essere gli attori. Tutti siamo infatti consapevoli che gli stabilimenti di Terni, Piombino e Taranto, oggi in mano ad aziende straniere, nei prossimi mesi o nei prossimi anni vedranno altri attori, perché siamo consapevoli che costoro stanno uscendo da tali aziende per motivi diversi: TyssenKrupp per una strategia internazionale abbandona l'acciaio; Piombino perché di fatto non vediamo un impegno reale, come era stato assicurato dall'azienda indiana che aveva acquisito lo stabilimento; l'Ilva perché voi che avete governato in questi anni siete più consapevoli di noi di quali fossero i reali intendimenti del soggetto che è intervenuto e di come si possa operare. Però oggi si può fare qualcosa, anzi si può fare molto, anzi si può fare tutto, oggi più che mai, utilizzando proprio le risorse del recovery fund, e non solo quelle. Sulla siderurgia è stata costruita l'industria italiana: nessuno può dimenticare che la siderurgia è il fondamento dell'industria automobilistica e manifatturiera italiana, che è la principale voce delle nostre esportazioni proprio perché ha potuto usufruire in questi anni di un prezzo competitivo e di un acciaio prodotto che è migliore di quello prodotto in altri stabilimenti europei. Lo sanno tutti, a cominciare dai militari europei che operano all'estero e che, quando si ritrovano in un mezzo protetto dall'acciaio italiano
2021-04-14	FdI	UrsoAdolfo	Signor Presidente, noi abbiamo colto l'occasione della mozione presentata dai colleghi parlamentari di diversa cultura politica, a prima firma della senatrice Nugnes, per presentare il nostro ordine del giorno che affronta la questione di Cuba, ma che va oltre per cercare di delineare quale possa essere oggi l'uso sapiente delle sanzioni per colpire regimi o anche sistemi autoritari senza arrecare danno diretto e continuativo alle popolazioni. Una cosa sono i regimi e un'altra sono le popolazioni di quei Paesi, anche perché molto spesso le popolazioni già subiscono quei regimi. Ringraziamo il Governo di averci proposto delle modifiche integrative che sono anche lessicalmente migliorative del nostro atto di indirizzo, esprimendo parere favorevole alla sua approvazione. Credo che ciò sia importante in questo momento. Stamattina un collega di Liberi e Uguali notava come fosse importante approvare un documento unitario sulla politica industriale del Paese; in quel caso eravamo noi i proponenti della mozione e siamo stati noi anche a realizzare, con le altre forze di maggioranza, l'ordine giorno finale che reca comunque la nostra prima firma. Abbiamo dato un indirizzo e siamo felici che in quell'indirizzo di politica industriale che riguarda il settore strategico della siderurgia il Parlamento per la prima volta si sia trovato insieme a indicare al Governo, e quindi al Paese, alle forze sociali, sindacali e produttive, la strada che insieme vogliamo percorrere per riaffermare il valore della siderurgia e rassicurare non solo le imprese della filiera, ma soprattutto le imprese che utilizzano l'acciaio in Italia, che sono centinaia di migliaia. Dopo la politica industriale - lo diceva proprio il collega stamattina - c'è la politica estera; sono due asset in cui, per il loro valore strategico, un Paese deve delineare, possibilmente maggioranza e opposizione insieme, la sua postura. Ovviamente questo non riguarda solo il contingente, ma la strategia con cui si pone nella politica internazionale. Per questo nel nostro atto di indirizzo siamo partiti proprio dalla condizione di Cuba, che purtroppo tutti noi sappiamo essere un regime. Ancora oggi la Costituzione, ratificata non quarant'anni fa ma nel 2019, prevede che Cuba sia un sistema a partito unico, in cui il Partito Comunista è l'unico partito politico legale. Sappiamo bene cosa è Cuba. Personalmente, quando era delegato al commercio estero del nostro Paese durante il Governo Berlusconi, promossi una delegazione politica e imprenditoriale a Cuba, all'Avana; pur essendo in un Governo di destra, sapevo bene qual era l'interesse del mio Paese e come era opportuno rapportarsi con un regime comunista, ovviamente nell'ambito delle regole internazionali. Quella missione la ricordano bene i cubani, perché fu anche l'occasione per siglare un accordo attraverso la SACE. Pertanto, conosco personalmente la situazione, come è dovere di tutti conoscere prima di giudicare. Pertanto Cuba è un regime in cui i dissidenti vengono ancora oggi puniti e in cui nella Costituzione vi è soltanto il Partito comunista. Cuba è però anche un popolo generoso, che possiede uno straordinario patrimonio culturale e che si riconosce nella comune religione cattolica. Il ruolo della Chiesa a Cuba è fondamentale ancora oggi perché quel regime, a differenza di altri regimi comunisti, non ha conculcato la Chiesa. È una differenza sostanziale che bisogna percepire, pur contrapponendosi. Cuba ha uno spirito generoso al punto tale che ha inviato - e noi lo riconosciamo - una sua delegazione nel momento più acuto della pandemia. A Cuba il sistema comunista ha investito soltanto nella scolarizzazione e nel sistema sanitario, come sapete meglio di me voi che l'avete frequentata anche per motivi ideologici. Tralasciando tutto il resto, dobbiamo riconoscere questo aspetto. Si parla di vaccini cubani che arriveranno tra breve. Riconosciamo che l'atto di generosità, ovviamente avallato dal regime, ha colpito anche noi italiani, che non dobbiamo dimenticare che, quando cadde l'Unione sovietica e Cuba si reggeva solo sulla finanza sovietica, perché ne era il baluardo, fu l'apertura al turismo italiano a permettere al Paese di sopravvivere. Tutto questo lo sappiamo noi e lo sa il nostro Paese. Per tale ragione abbiamo colto l'occasione per ribadire la politica italiana ed europea nei confronti di Cuba, senza intrometterci nella politica americana perché è diversa la sensibilità. Noi non diciamo cosa deve fare l'America, ma non vogliamo nemmeno che l'America ci dica cosa dobbiamo fare. La politica delle sanzioni e gli embarghi è la politica americana, ma non la politica italiana ed europea, ancorché abbia - come sanno tutti coloro che studiano la questione - un valore extraterritoriale, sul quale ci siamo misurati più volte. Il valore extraterritoriale delle sanzioni e degli embarghi americani non riguarda solo Cuba ed è un problema per l'Europa e per le sue imprese. Nell'affrontare l'argomento, allora noi delineiamo quale debba essere la politica del nostro Paese all'interno dell'Unione europea e dell'Alleanza atlantica ed occidentale. Sappiamo che siamo italiani e quindi europei e, essendo tali, siamo occidentali. Affermiamo ogni volta e in ogni comportamento la nostra sfera di civiltà e il nostro quadro delle alleanze. Non siamo però ciechi e non siamo sudditi di nessuno. Siamo italiani, europei ed occidentali; questa è la sfera dei nostri valori, questi sono i nostri alleati; gli altri, semmai, sono partner commerciali. Gli alleati restano soltanto coloro che condividono a fondo i nostri valori. Deve essere chiaro a tutti che Cuba non può essere un alleato, perché non condivide i nostri valori. Detto questo, noi abbiamo tanto rispetto verso quel popolo che nella mozione che abbiamo presentato affermiamo che comunque la politica delle sanzioni non può essere la politica dell'embargo. Chiediamo - e il Governo ha fatto bene a precisarlo - sanzioni mirate, e non solo in quel caso, ma possibilmente in ogni caso; sanzioni mirate alle quali ormai anche nella legislazione internazionale ci si sta orientando sapientemente che colpiscano personalmente gli autori dei crimini e delle azioni liberticide, che colpiscano attraverso la politica delle sanzioni e degli embarghi gli autori e non le loro vittime. Se colpiamo le vittime degli autori dei crimini, se colpiamo le vittime dei regimi, li rafforziamo e, quando le sanzioni durano troppo a lungo, vuol dire che sono inefficaci. La vera politica di sanzioni è quella che colpisce in maniera selettiva e mirata gli autori dei crimini e gli autori o le cricche di regime. Quando davvero agiamo in tal senso facciamo male. In ogni caso, però, tale politica non può essere perdurante nel tempo perché altrimenti non è efficace. È efficace in quanto colpisce, potete dire rieduca o comunque ottiene effetti, altrimenti le sue conseguenze sulla popolazione sono controproducenti e rafforzano il regime. Vi è tale consapevolezza nella destra italiana perché analizza i fenomeni, non ha pregiudizi e ha un solo faro, l'interesse nazionale, che in questo caso si deve coniugare con la libertà e la dignità di ogni popolo, valore e diritto sancito dalla nostra Costituzione.
2021-04-14	LN	MartiRoberto	Signor Presidente, ringrazio il senatore Urso per averci dato oggi l'opportunità di riparlare in Aula di un tema così importante, così come ringrazio il Governo, che da quando si è insediato sta lavorando alacremente per far ripartire l'Italia, dopo un lungo anno di lockdown politico ed economico. È questo il momento di ricostruire il Paese, non sono con le infrastrutture, il turismo, l'agricoltura e lo snellimento della burocrazia, ma anche con un piano industriale che faccia tornare l'Italia ad essere protagonista in Europa. L'Italia ha bisogno di un'industria sana, che rispetti il diritto al lavoro, il diritto all'ambiente e il diritto alla salute. È necessario un piano industriale diverso e aggiornato, perché l'obbligo è quello di far lavorare le aziende. Il settore siderurgico costituisce un elemento fondamentale delle attività produttive e rientra in questo piano. Noi della Lega siamo consapevoli di quanto sia importante produrre acciaio in Italia, ma siamo anche consapevoli di quanto sia importante tutelare la salute. Per questo motivo, il problema dev'essere affrontato a tutto tondo e, chiaramente, non solo con una mozione. Non è infatti un caso che uno dei primi dossier su cui il ministro Giorgetti ha iniziato a lavorare sia stato quello relativo allo stabilimento di ArcelorMittal, incontrando da subito il commissario dell' ex Ilva, il governatore della Puglia, Emiliano, il sindaco di Taranto, i sindacati e Confindustria Puglia. Inoltre, egli ha proposto di effettuare una verifica di fattibilità tecnico-economica, per puntare a una riconversione energetica del sito dell'ex Ilva. Tale possibilità è prevista nel quadro del Next generation EU, con la riconversione energetica di questi impianti, per produrre acciaio con bassissimo impatto inquinante. Signor Presidente, la città di Taranto vive momenti di grandi tensioni sociali, legati alle incertezze per il mantenimento dei livelli occupazionali, da un lato, e alle legittime aspettative di tutela della salute, dall'altro. È il momento di intervenire in favore di questa città, dei suoi abitanti e di questa Regione, non concentrandosi più sui racconti di un domani non realizzabile. Corre l'obbligo di dare finalmente concretezza a scelte di buonsenso, capaci di infondere fiducia anche nelle aziende dell'indotto, che, da più parti e a più riprese, chiedono interventi urgenti in favore della produttività. È inderogabile una significativa accelerazione, sia sul piano ambientale, sia sul piano industriale. Vigileremo affinché ArcelorMittal rispetti tutti gli impegni assunti con il Governo: lo dobbiamo a un pezzo importante della storia industriale italiana e ai tanti lavoratori che di questa storia fanno parte. L'ambizione è quella di trasformare l'attuale sito produttivo dell'Ilva di Taranto nel più grande polo siderurgico d'Europa e mai come in questo momento ci sono fondi per garantire l'adeguata copertura finanziaria di questo eccezionale progetto. Le risorse messe a disposizione dell'Europa attraverso il recovery fund, il decisivo intervento della Cassa depositi e prestiti e i 400 milioni di euro di Invitalia devono essere gli strumenti attraverso i quali costruire solide basi, sulle quali poter riaffermare il ruolo strategico della nostra siderurgia in Italia e in Europa. Per far questo è necessario evitare che le pesanti e gravi responsabilità del passato ricadano su chi intende impegnarsi attivamente per salvaguardare l'ambiente e la salute, garantendo il risarcimento dei luoghi e la riconversione industriale, nonché prorogare l'estensione del golden power, unico argine in grado di garantire gli attuali livelli occupazionali del settore siderurgico. Signor Presidente, l'ingresso dello Stato non servirà per fare la solita politica assistenziale, perché il Sud non ha bisogno di questo, ma per far crescere e sviluppare non solo il Mezzogiorno, ma l'intera nazione.
2021-04-14	LN	RipamontiPaolo	Signor Presidente, il primo ringraziamento va ovviamente al sottosegretario Pichetto Fratin e all'Assemblea che in qualche modo a fronte del focus giusto e puntuale che la mozione del collega Urso ha posto sul tema della siderurgia, sono riusciti a trovare una sintesi e a coniugare le diverse anime e posizioni che sul tema avrebbero trovato sicuramente luogo di scontro all'interno del Parlamento. Ringrazio quindi il Sottosegretario, perché l'ordine del giorno è firmato da quasi tutte le forze politiche e credo sia rappresentativo del sentimento che in questo momento l'Assemblea e il Paese esprimono sul comparto siderurgico. Terni, Trieste, Piombino e Taranto; i focus e i siti sono stati posti all'interno dell'ordine del giorno. Sono queste di fatto le sfide che il Paese dovrà affrontare nei confronti del suo posizionamento all'interno della geopolitica che riguarda la parte siderurgica. Evidentemente ognuno di loro è diverso, ogni sito ha la sua peculiarità, ci sono problemi di piani industriali, occupazionali, di transizione e trasformazione energetica dal punto di vista dell'approvvigionamento per la produzione. È evidente che il Parlamento ha questo ruolo, il Governo ha il suo e noi, come giustamente ricordava il senatore Collina, attraverso l'esercizio degli affari assegnati sull'area di crisi complessa, nelle prossime settimane affronteremo in modo particolare le questioni relative a due di questi siti, Piombino e Terni. La pandemia, come tutti sanno, ha fatto registrare nel comparto una perdita del 40 per cento, ma la nota positiva è che nel 2021 questi 40 punti percentuali si sono ridotti a 12. Condivido totalmente le preoccupazioni del senatore Biasotti, quando fa cenno alla difficile localizzazione degli attuali impianti. L'acciaieria di Cornigliano ha 1.200 dipendenti ed è sita effettivamente in una posizione strategica, che probabilmente oggi risulta anacronistica. Il ruolo giocato in questo momento nello scacchiere geopolitico dal comparto siderurgico è estremamente importante, anche alla luce della difficoltà nell'approvvigionamento delle materie prime e della difficoltà di mantenere prezzi concorrenziali. Questo porta evidentemente a riflettere ancora di più, se mai ce ne fosse bisogno, sul fatto che il ruolo centrale della produzione dell'acciaio nel nostro Paese è estremamente importante, senza ombra di dubbio. Aggiungiamo anche che proprio il business core del recovery plan porta a favorire lo sviluppo infrastrutturale e - viva Dio! - ognuno di noi sa quanto sia difficile muoversi nel nostro Paese. Se oltre alla parte infrastrutturale aggiungiamo la parte edilizia, attraverso il bonus del 110 per cento, sperando in una proroga e in un ampliamento, si mette insieme un'enorme richiesta di produzione di acciaio. Non voglio ricordare quanto ad esempio l'opera pubblica, ormai storica, del ponte sullo Stretto di Messina fosse assolutamente strategica, anche per la produzione dell'acciaio. Se poi riteniamo, come credo facciamo tutti, anche alla luce dell'ordine del giorno, che questo comparto sia assolutamente strategico, allora l'esercizio del golden power è a mio avviso necessario, se non addirittura fondamentale. Signor rappresentante del Governo, come è già stato ricordato, ogni tanto ci si pone un problema, non solo dal punto di vista del comparto siderurgico, che è comunque particolarmente strategico, ma anche per altri comparti particolarmente utili al nostro Paese, come ad esempio quello dell'aerospaziale. A tal proposito credo che, a volte, gli investimenti stranieri non sono sempre ed esclusivamente figli della volontà di ampliare, di produrre o di sviluppare la produttività di un sito che - combinazione! - spesso si trova in Europa e la cui proprietà ha una forte produzione extra-europea. Quindi invito il rappresentante del Governo, ma credo che lo farà sicuramente, a stare molto attento al fatto che i piani industriali proposti da queste società siano effettivamente vocati intanto alla salvaguardia dell'occupazione, che mi sembra un altro tema fondamentale, e in modo particolare alla produttività e allo sviluppo. Non vorrei infatti che fossero solo messi strategicamente a bilancio come perdite e poi la concorrenza, come per magia, viene meno. Aggiungo un elemento che spero aiuti, ma che non so se potrà essere condiviso, essendo una mia riflessione personale. È evidente che ogni transizione energetica, in modo particolare in questo periodo, è fondamentale e ce lo chiede l'Europa, con la decarbonizzazione e quant'altro. Mi pongo però il problema che questa transizione, molto spesso, non viene vista come un'incidenza sui costi di produzione, perché tale incidenza ci rende probabilmente meno competitivi all'interno dello scacchiere mondiale. Voglio portare un esempio, che spero possa aiutare. A Linz, in Austria, c'è un'acciaieria, che viene unanimemente riconosciuta come la più verde dell'intero settore siderurgico ed essa brucia la plastica come combustibile, riducendo enormemente l'impatto dell'utilizzo del carbon coke. Non voglio dire che quella sia la strada, però voglio provare a fare l'esercizio ideologico di togliermi da dosso qualcosa per dare un contributo. Credo che questa possa essere realmente una possibilità, anche perché dal 1° gennaio 2021, entra in vigore la plastic tax europea quindi, rispetto a questo grande, enorme problema della plastica, secondo me un buon Governo potrebbe cominciare a guardare anche in quella direzione. È evidente che sono utilissimi i tavoli di concertazione comune dei vari Ministeri per affrontare il tema dell'innovazione dei settori; d'altra parte, la questione non investe solo il MISE, ma altri Ministeri quale, ad esempio, quello della transizione ecologica. Mi ritengo soddisfatto del lavoro fatto per giungere all'ordine del giorno. Non voglio neanche dilungarmi perché dobbiamo affrontare altre mozioni. In conclusione, mi sento di indicare la crisi come un'opportunità. In questo momento storico, l'ingente impegno di risorse conseguente alla crisi rappresenta una grandissima opportunità. Da questo punto di vista, mi sento tranquillo se ad affrontare questo argomento all'interno del Governo c'è un Ministero che ha come suo principale inquilino il ministro Giorgetti, anche perché durante la fase delle audizioni ha posto anche il tema della diversità di approccio nei confronti dei tavoli di crisi. Una diversità che contempla, all'interno del panorama delle possibilità, anche l'intervento pubblico attraverso gli strumenti che abbiamo, per la ricerca di partner realmente efficienti. Per questo motivo, a nome del Gruppo Lega-Salvini Premier-Partito Sardo d'Azione, dichiaro il voto favorevole all'ordine del giorno G1.
2021-04-14	M5S	EvangelistaElviraLucia	Signor Presidente, si è verificato ancora una volta un focolaio di Covid negli allevamenti di visoni, dopo la Lombardia, questa volta in Veneto, a Padova, dove dovranno essere abbattuti, tra qualche giorno, ben 3.311 visoni: una strage autorizzata dalla ASL. Questo dimostra che la proroga della sospensione delle attività degli allevamenti di visoni su tutto il territorio italiano, disposta dal Governo fino al 31 dicembre 2021, non è purtroppo una misura sufficiente. Certo, in questo modo è stata risparmiata la vita ed enormi sofferenze a migliaia di cuccioli, circa 35.000, che sarebbero nati proprio ora, nel mese di aprile e in quello di maggio, i quali però, dopo otto o nove mesi di prigionia in anguste gabbie, sarebbero stati uccisi con il gas, il tutto per il solo e ignobile scopo di realizzare delle pellicce. La pelliccia di visone non è necessaria all'uomo, ma è necessaria agli animali. È sconcertante che oggi, in tempi di transizione ecologica, con un nuovo e apposito Ministero, il Governo non prenda in considerazione l'ipotesi di chiudere definitivamente questi allevamenti, come hanno fatto, del resto, in molti Paesi d'Europa. Ne cito alcuni: Regno Unito, Svizzera, Austria, Repubblica Ceca, Serbia, Germania, Norvegia, Belgio, Olanda, Svezia e Danimarca hanno sospeso l'allevamento, l'Ungheria ha disposto il divieto di importazione di visoni al fine di evitare la delocalizzazione e, infine, la Francia ha disposto il divieto dal 2026. Occorre tutelare l'ambiente e gli ecosistemi, è necessario porre fine allo sfruttamento degli animali selvatici. L'industria delle pellicce deve definitivamente abbandonare la produzione di questi animali, in favore di materiali sostenibili e ciò non solo per tutelare l'ambiente, ma soprattutto per ragioni di salute pubblica. È probabile che gli allevamenti di visoni siano stati l'origine delle linee virali che hanno diffuso il coronavirus nelle prime ondate. Infatti, non sempre negli allevamenti, come ha dimostrato l'associazione animalista LAV, le regole di sicurezza sono state rispettate. La stessa Organizzazione mondiale della sanità ha identificato gli allevamenti di visoni come possibili serbatoi del virus, anche le pericolosissime varianti. Basterebbe che il Ministero della salute obbligasse gli allevatori ai test sierologici. Ecco che allora occorre chiudere questi allevamenti subito, anche per importantissime ragioni etiche, attesa l'enorme sofferenza inferta ai bellissimi e poveri animali. Concludo, Presidente, con l'auspicio che il Governo intervenga immediatamente sia per la tutela degli animali, ma soprattutto per la tutela della salute pubblica.
2021-04-14	M5S	TurcoMario	Signor Presidente, cari colleghi e colleghe, sull'ordine del giorno in discussione, presentato da Fratelli d'Italia e da altri Gruppi parlamentari, il MoVimento 5 Stelle esprime con forza una posizione contraria. Il tema della siderurgia non può prescindere dalla transizione ecologica dichiarata e in atto, dagli obiettivi dell'Agenda 2030 e da quelli più ambiziosi dell'Agenda 2050, a cui l'Italia ambisce e a cui saranno destinate prevalentemente le risorse del recovery fund. Nel programmare la transizione industriale, poi, occorre prendere atto dei cambiamenti avvenuti nell'ultimo ventennio proprio nel settore in esame, dove è necessario abbandonare le nostalgie del passato e orientare le scelte su nuovi paradigmi industriali ed economici. Due sono le realtà che si sono contrapposte nel nostro Paese e che, purtroppo, rispecchiano ancora una volta il divario tra Nord e Sud: la produzione a ciclo integrale a carbone e quella a forno elettrico. Quest'ultima è risultata vincente sui mercati, in forte crescita, con un alto valore aggiunto, sostenibile sul piano economico, ambientale e sociale. Vorrei ricordare che nella produzione a forno elettrico l'Italia è prima in Europa e tra i primi a livello internazionale. La realtà produttiva a ciclo integrale a carbone, invece, fondata sull'utilizzo del carbon coke, ha avuto un declino inevitabile, ma anche prevedibile, viste le chiusure degli stabilimenti di Bagnoli, prima, di Cornigliano, Piombino e recentemente di Trieste. Trattasi di una realtà produttiva fuori contesto dai mercati, molto impattante su ambiente e salute pubblica, non accettata sul piano sociale, superata sul piano tecnologico, con un basso valore aggiunto, basata sulle economie di scala, ahimè, non più correnti, concepita per far fronte alle grandi produzioni di massa non più attuali e con un'elevata incidenza del costo del lavoro. A fronte di questa contrapposizione produttiva, le nostre imprese siderurgiche, i nostri imprenditori italiani hanno già scelto: hanno scelto le produzioni a forno elettrico, su cui ormai si concentra l'82 per cento della produzione nazionale, pari a 23 milioni di tonnellate. La produzione a forno elettrico, divenuta progressivamente di eccellenza, si concentra nel Nord del Paese, dove la classe politica e quella imprenditoriale e sindacale hanno saputo prendere decisioni lungimiranti e coraggiose e hanno programmato e realizzato per tempo processi virtuosi di transizione industriale ed economica. Tutto questo però - ahimè - non è accaduto per il Sud e per l'ultimo impianto ancora rimasto aperto, quello di Taranto, dove, nell'anno 2020, la produzione ha superato di poco i tre milioni di tonnellate. Per tale impianto, dopo oltre trent'anni di incompiuta, inefficiente gestione, prima pubblica, poi privata, affidata a soggetti prima italiani e poi stranieri, non si è riusciti a dare soluzioni tecnologiche ed economiche valide per soddisfare le primarie ed essenziali esigenze di corretta funzionalità e le necessarie e indispensabili attese di salvaguardia dell'ambiente e della salute pubblica. E, tra tutte, la tutela del lavoro. Ciò è dovuto all'eccessiva dimensione e capacità produttiva dell'impianto, all'obsolescenza degli stessi impianti, alla forte concorrenza internazionale, alla qualità e all'elevato costo di produzione, come dimostrano le perdite di importanti commesse, tra cui quelle nel settore dell'automobile. La crisi dello stabilimento siderurgico di Taranto non è di origine giudiziaria, risalente a quando, nove anni fa, la magistratura sequestrò gli impianti e perseguì penalmente proprietari e dirigenti. Quella fabbrica, Presidente, venne definita fonte di malattia e morte per chi ci lavora e per chi abita nelle vicinanze!
2021-04-14	PD	AlfieriAlessandro	Allora, preannunciando la mia dichiarazione di voto, in cui esprimerò il voto favorevole delle donne e degli uomini del Partito Democratico, voglio fare due considerazioni: la prima è che questa deve essere una battaglia culturale, prima ancora che politica. Noi ci muoviamo in un quadrante complicato e difficile come quello del Mediterraneo orientale, dove è inevitabile mantenere canali di cooperazione con la Turchia e l'Egitto; un territorio fondamentale per la stabilità e la sicurezza dell'Europa e del nostro Paese, dove Turchia ed Egitto sono partner fondamentali nel lottare contro il terrorismo di matrice islamica e nel colpire il traffico di esseri umani e armi. Da questo punto di vista un canale di dialogo va tenuto aperto dal Governo. Allo stesso tempo questo non ci può e non ci deve impedire, soprattutto a livello parlamentare, di mettere in campo un'iniziativa molto forte a tutela dei diritti umani. È evidente che si scontra - come dicevo prima - quella dialettica complicata e difficile che noi viviamo giorno per giorno tra il rispetto della sovranità e delle scelte dei singoli Paesi e una battaglia universale come quella sui diritti umani, ma questo non ci deve far retrocedere. Abbiamo il dovere di andare avanti e fare questa battaglia soprattutto all'interno delle Aule parlamentari. C'è un cambiamento notevole rispetto al passato, in quanto la vittoria di Biden negli Stati Uniti apre una nuova fase nel Mediterraneo. Lo dico perché il rischio che alcune declamazioni sul rispetto dei diritti umani da parte dei Paesi europei finiscano per essere velleitarie è concreto e diciamocelo chiaramente senza ipocrisie. Avere gli Stati Uniti accanto è fondamentale e abbiamo visto il cambio di passo tra l'Amministrazione americana a guida Trump e quella a guida Biden: Trump impostava i rapporti, soprattutto a livello bilaterale, su logiche di forza, mentre con Biden si torna al metodo multilaterale e ciò è sicuramente un passo in avanti notevole. Il richiamo che il Presidente americano ha fatto alla comunità delle democrazie liberali aiuta a perimetrare il campo e avere alle spalle dell'Europa gli Stati Uniti che tornano così a garantire non solo la sicurezza internazionale, ma anche il rispetto di alcuni valori fondamentali delle democrazie liberali, come le libertà di espressione, di stampa e di orientamento sessuale, che sono scolpite nelle Costituzioni delle democrazie liberali. Da questo punto di vista, si tratta di un passo avanti notevole di cui dobbiamo approfittare. Le prime uscite di Biden nei confronti dell'Arabia Saudita - per esempio - e delle monarchie del Golfo, con lo stop e la sospensione di alcune forniture di armi perché impegnati a bombardare delle comunità dello Yemen senza standard minimi di rispetto dei diritti umani, la dicono lunga sul segnale che si è inteso lanciare, ossia che non ci sono più assegni in bianco per il Paese guidato da al-Sisi. Lo stesso Blinken, il nuovo segretario di Stato, è intervenuto in maniera molto chiara quando tre attivisti dell'organizzazione non governativa a cui aderisce Patrick Zaki avevano avuto l'ardire di incontrare 13 diplomatici europei (alla fine sono stati rilasciati). Blinken ha preso una posizione molto forte, dicendo che non è un crimine incontrare dei diplomatici europei. Si apre quindi una nuova fase, favorita anche dall'ascesa della nuova leadership americana, e noi dobbiamo approfittarne. In che modo? Dobbiamo mettere in grado il Governo di fare la propria battaglia direttamente in sede bilaterale, ma anche a livello europeo e in tutte le sedi, a livello sia di NATO, che di ONU. Ricordo che il Patto atlantico è nato non solo con l'esigenza di garantire la stabilità e la sicurezza del nostro Continente, ma anche per mettere insieme una comunità che condivideva valori e principi comuni. Ci dobbiamo muovere dentro questo sentiero stretto. Condividiamo la mozione proposta dal collega Verducci, con la consapevolezza, attingendo alla tradizione, alla storia e alle nostre origini, che, come scritto nel Talmud, «Chi salva una vita salva il mondo intero». Penso che a questo dobbiamo fare sempre riferimento quando ci battiamo per i diritti umani.
2021-04-14	PD	CollinaStefano	Signor Presidente, desidero ringraziare il sottosegretario Pichetto Fratin e tutti i Capigruppo della 10ᵃ Commissione, che hanno contribuito a costruire l'ordine del giorno unitario, che credo scaturisca essenzialmente dalla consapevolezza che abbiamo tutti della particolarità di questo momento, che ci costringe a guardare con occhi nuovi le situazioni che viviamo nel nostro Paese e in tutto il mondo. Il Covid ci ha fatto dire spesso che niente sarà come prima, ma questo dipende essenzialmente dalla nostra capacità di guardare in modo diverso alla realtà, di proiettarla nel futuro in un modo più consapevole rispetto a tanti temi che oggi abbiamo scoperto essere essenziali, come la sostenibilità ambientale. L'Europa si è data, con grande coraggio, degli obiettivi ambiziosi di cambiamento; il recovery plan non è soltanto una grande iniezione di risorse, ma è un percorso di trasformazione dell'economia, del sistema produttivo dell'Europa e quando si fanno queste valutazioni, credo che debbano essere individuati i settori strategici. Questo è il tema fondamentale. Oggi, con la discussione che abbiamo affrontato, soprattutto con l'ordine del giorno che ci apprestiamo a votare unitariamente, dichiariamo di avere questa consapevolezza. È vero che ci sono delle crisi aziendali e ci sono tavoli di crisi che vanno assolutamente risolti, ma non è una risposta emergenziale quella che vogliamo dare, bensì una risposta che contenga una progettualità, che dia un senso e un percorso complessivo al nostro Paese, in un quadro di strategie europee che dobbiamo assolutamente richiamare e cercare di ottenere. Le soluzioni rispetto a questi ambiti strategici non stanno più soltanto nella ricerca delle condizioni che localmente possono determinare una via d'uscita, ma vanno ricercate e trovate in una prospettiva che all'intero settore siderurgico riconosca un ruolo fondamentale. Il settore siderurgico per l'Europa è assolutamente decisivo proprio perché sono venute a crearsi delle nuove condizioni, ad esempio l'industria automobilistica ha fatto dei cambiamenti, delle fusioni, ha fatto dei passi di avanzamento importanti, con tutto quello che ne consegue. Le filiere legate all'acciaio sono assolutamente importanti per il nostro continente e sono legate, come è stato anche detto, a produzioni di grande qualità. È chiaro che oggi nel mondo ci sono delle grandi disomogeneità dal punto di vista produttivo. Non è un'eresia parlare di dumping per alcuni Paesi che detengono grande capacità produttiva, spesso però in assenza del rispetto dei criteri di sostenibilità ambientale. Di fronte a tali disomogeneità, noi dobbiamo fare delle scelte strategiche come Unione europea e l'acciaio sta al centro. Non può arrivare un'altra pandemia e colpire un'Europa che ancora non sa quali sono i settori strategici sui quali dobbiamo aver fatto un percorso di messa in sicurezza. L'Europa non può rischiare di trovarsi sguarnita su questi settori, perché ci sono dinamiche che l'hanno portata ad affidare ad altri soggetti il futuro di determinati settori sul territorio dell'Unione europea. Questo è il tema di prospettiva che dobbiamo affrontare. Nei punti che sono contenuti nell'ordine del giorno unitario c'è un'indicazione forte per il Governo a lavorare in questa direzione, sia a livello nazionale, sia a livello internazionale ed europeo. Infatti, se non facciamo crescere questa consapevolezza tra tutti i Paesi e continuiamo a pensare che la soluzione di certi temi stia prima di tutto nel nostro Paese e non sia invece da ricercare a livello europeo, non troveremo mai quelle soluzioni che autonomamente ci darebbero le condizioni per uscire dalla crisi in cui ci troviamo. L'Europa ha fatto un salto di qualità dal punto di vista della consapevolezza di fronte a questa pandemia. Deve ripetere, secondo me, questo salto di qualità in ogni settore che dal punto di vista strategico rappresenta un'infrastruttura fondamentale dell'economia del continente. Questo è un punto d'inizio. Normalmente le mozioni cercano di essere precise e di dare degli impegni precisi. Quelli contenuti nell'ordine del giorno possono sembrare un po' sfumati, ma in realtà sono punti decisivi, perché rappresentano gli obiettivi sui quali occorre lavorare in modo determinato da subito, proprio perché abbiamo davanti le risorse del recovery plan. Per l'utilizzo di tali risorse, però, non viene dato un lasso di tempo gigantesco, ma ci viene chiesta una grande capacità, una grande determinazione e tempestività. Quindi, queste riflessioni strategiche vanno fatte in fretta e vanno condivise a livello di Governo, ma soprattutto a livello di Parlamento, con il coinvolgimento di tutte le parti interessate: il sistema produttivo, i lavoratori, i sindacati e le popolazioni sulle quali insistono questi grandi impianti. I territori sono assolutamente protagonisti in questo tipo di percorso. Se questo ordine del giorno può rappresentare un punto di partenza per sviluppi successivi, anche in 10ᵃ Commissione potremmo valutare ulteriormente l'approfondimento di questi temi. Abbiamo un affare assegnato sulle aree di crisi complessa e sappiamo che tra le diciassette aree di crisi complessa ci sono proprio quelle interessate dagli impianti siderurgici. Al di là dei temi specifici di ciascun sito, credo che il Governo e il Parlamento dovranno lavorare per affrontare i temi di fondo che sono emersi da questa discussione. Certamente, tutti i settori strategici hanno necessità di scelte significative della parte pubblica, da parte del Governo. Ci sono delle trasformazioni che, se le lasciamo al mercato, seguono dinamiche che non danno le risposte che cerchiamo. Quindi, l'indicazione emersa di valutare l'estensione del golden power al settore siderurgico è assolutamente decisiva. Noi non possiamo cadere in questa contraddizione dove, da una parte, diciamo che il settore siderurgico è strategico e, dall'altra parte, come Stato, non mettiamo in campo le risorse e le azioni che danno rango di settore strategico alla siderurgia. Questo è un tema importante, da continuare a sviscerare e approfondire, ma poi, con il Governo, dovremo riuscire ad approdare a scelte precise, incisive e decisive.
2021-04-14	PD	RossomandoAnna	La cittadinanza è l'appartenenza a un insieme di valori e di principi, in virtù dei quali si è titolari di diritti e di doveri e in un sistema democratico e liberale questi diritti umani sono esigibili. Pertanto, la questione della cittadinanza è collegata a un sistema compiuto di garanzie: l'effettività dei diritti umani è collegata a un sistema di garanzie ancorate alla Costituzione, che hanno il baricentro in un diritto di libertà, in un diritto di opinione, come è stato ricordato, ma soprattutto anche in un diritto all'inviolabilità della persona, che può essere limitata soltanto in virtù di provvedimenti giudiziari in un sistema di garanzie motivate, trasparenti, impugnabili. Il vulnus della vicenda dello studente Zaki è esattamente questo. La cittadinanza prevede che non si possa essere privati della libertà senza un processo giusto, o in alternativa anche prima di un processo, se non con motivate esigenze che devono essere impugnabili e non possono essere riprodotte come di fotocopia senza possibilità di difesa. La libertà e la cittadinanza implicano l'inviolabilità della dignità della persona e, soprattutto, non può mai essere un arbitrio del potere politico, anche se legittimato dal voto, privare o limitare la libertà delle persone. La cittadinanza e questi diritti implicano anche un diritto alla verità, che appartiene ai cittadini, al popolo, nell'universalità dei diritti umani. Per questo ci richiamiamo alla Dichiarazione universale dei diritti umani e questa idea di cittadinanza, questa idea di Europa, che però vogliamo sia universale, ci richiama a un diritto mite, a uno Stato che è per un diritto mite. Tuttavia, a questo diritto mite corrisponde la prepotenza del nostro grido, che si leva alto e chiaro, per la libertà delle persone, per la tutela dei loro diritti, per l'inviolabilità della dignità della persona. Con la mozione in discussione vogliamo anche affermare l'obiettivo che questa universalità dei diritti umani, che ha radici nella dichiarazione del 1948 (non a caso a Parigi), non potrà mai muoversi secondo una convergenza parallela, una linea parallela alle politiche degli Stati e ai rapporti tra di loro. Con la mozione in esame affermiamo questo obiettivo, questa direzione, questo impegno ed è per questo, in conclusione, che noi diciamo che Zaki è uno di noi, perché è un cittadino, è titolare e partecipe di questa idea di cittadinanza; pertanto, per questo motivo affermiamo che deve avere la cittadinanza italiana e riconosciamo questo diritto come universale.
2021-04-14	PD	VerducciFrancesco	Ma la storia di Zaki non deve e non può essere cancellata, perché è una storia importante, più grande ancora del suo destino personale: è una storia di multiculturalismo, di incontro tra mondi diversi che vogliono stare insieme. Zaki è tra le centinaia di ragazzi di tutto il mondo che partecipano al bando per la borsa di studio europea Erasmus Mundus, è tra i pochissimi a vincerla e per questo arriva a Bologna. Zaki ha scelto l'Europa e ha scelto l'Italia, dove studiare e poter essere libero di esprimere le proprie idee e le proprie convinzioni; è diventato parte di qualcosa di universale, la comunità studentesca e universitaria.
2021-04-15	FI	GiammancoGabriella	, in modo da evitare che nei conteggi finali siano sovrapposte e computate anche risorse di altri fondi, come per esempio quelle del React-EU. Glielo chiedo non per ridurre la questione ad una percentuale di bandiera o ad una mera logica rivendicazionista, ma perché dietro ai numeri, dietro alle statistiche che raccontano un'arretratezza economica resa ancora più grave dalla pandemia, c'è la sofferenza che la gente del Meridione vive quotidianamente sulla propria pelle e che va alleviata il prima possibile grazie all'opportunità storica che ci offre l'Europa.
2021-04-15	FI	GiammancoGabriella	Signor Presidente, colleghi, signor Ministro, nell'ambito del Next generation EU, che l'Unione Europea ha offerto ai Paesi membri per uscire dall'emergenza economica, oltre all'ormai stranoto recovery fund, c'è anche il fondo React-EU; un fondo di cui si parla poco, ma che è molto importante, perché è corposo (per l'Italia vale circa 13 miliardi di euro) e perché è disponibile in tempi brevi. Parliamo di uno strumento che sicuramente potrà rappresentare un sostegno molto importante per il nostro Mezzogiorno, ancor più in questo momento storico, e per questo va programmato con grande attenzione, responsabilità e tempestività. Con il React-EU si potranno finanziare gli interventi più urgenti e sarà possibile assicurare il dovuto aiuto a tutte quelle imprese messe in ginocchio dalla pandemia. Di questi 13 miliardi di euro, infatti, sappiamo che circa 8,36 dovrebbero andare al Sud e sono destinati a misure molto importanti, come la fiscalità di vantaggio, i bonus per le assunzioni di giovani e donne, il fondo di garanzia per le piccole e medie imprese e la loro digitalizzazione, la transizione energetica e l'economia circolare. Le risorse andranno anche alla trasformazione digitale della didattica scolastica, alla riduzione delle tasse universitarie e al comparto della sanità. Di queste, fatto non trascurabile, ben 136 milioni dovrebbero essere destinati all'acquisto di vaccini. Nel complesso, quindi, il React-EU potrà essere una vera e propria boccata di ossigeno immediata per le Regioni meridionali, una leva fondamentale per la ripresa economica di quei territori. La fiscalità di vantaggio, per esempio, è una misura fondamentale per rilanciare il Sud ed è uno dei tasselli di un mosaico complessivo necessario a sostenere le imprese, assieme alla semplificazione burocratica e alla riduzione strutturale delle imposte. Importante in tal senso sarà anche trattare fin da subito con l'Europa, Ministro, per estendere anche ai prossimi anni la decontribuzione per le imprese del Mezzogiorno. Le chiedo, quindi, signor Ministro, qual è l'attuale stato di programmazione delle risorse del fondo React - EU, quale sia esattamente la quota definitiva riservata al Mezzogiorno (a tal proposito abbiamo letto notizie di stampa, ma vorremmo avere anche una sua conferma ufficiale), quali siano gli interventi previsti e con quale criterio saranno distribuiti tra le diverse Regioni del Mezzogiorno. PRESIDENTE. Il ministro per il Sud e la coesione territoriale, onorevole Carfagna, ha facoltà di rispondere all'interrogazione testé illustrata, per tre minuti.
2021-04-15	LN	VescoviManuel	Vorremmo quindi sapere quali azioni di politica interna ed estera, anche in accordo col Governo libico e con altri Paesi, stia programmando per impedire il continuo e incessante sbarco di migranti sulle nostre coste e, dall'altra parte, per collocarli equamente, magari dividendoli in tutta Europa, evitando che il nostro Paese, già pesantemente provato dall'emergenza sanitaria, sia ulteriormente gravato nell'affrontare problemi di ordine pubblico legati alla gestione dell'immigrazione clandestina.
2021-04-15	M5S	RicciardiSabrina	Signor Ministro, la ringrazio molto per la sua risposta e mi auguro che al suo impegno possa seguirne anche uno del Governo nei confronti del Mezzogiorno, perché, tengo a ribadirlo, è l'area più povera d'Europa.
2021-04-20	FI	AimiEnrico	Come si evince dalla relazione introduttiva al disegno di legge, la scelta di disciplinare la materia attraverso un'apposita convenzione bilaterale è stata dettata dalla mancanza di altri strumenti giuridici applicabili al caso, non avendo il Kosovo aderito alla Convenzione del marzo del 1993 del Consiglio d'Europa sul trasferimento delle persone condannate.
2021-04-20	FI	AimiEnrico	Il Protocollo, firmato il 16 novembre 2009, rappresenta il culmine di oltre vent'anni di lavoro a livello intergovernativo in seno al Consiglio d'Europa in tema di partecipazione democratica a livello locale, iniziato con la firma della Carta europea delle autonomie locali.
2021-04-20	FI	AimiEnrico	Il documento, approvato nel 1985 in seno al Consiglio d'Europa e ratificato ad oggi da tutti e 47 i Paesi membri dell'organismo continentale, obbliga le parti ad applicare le regole fondamentali per garantire l'indipendenza politica, amministrativa e finanziaria degli enti locali, prevedendo che il principio dell'autonomia locale sia riconosciuto dal diritto nazionale e protetto dalla Costituzione, permettendo così agli enti locali di essere eletti con suffragio universale. Il Protocollo addizionale, la cui ratifica è oggi al nostro esame, prevede che alla Carta europea delle autonomie locali sia aggiunta anche un'altra dimensione, relativa al diritto della persona a partecipare alla gestione degli affari delle collettività locali, ovvero il diritto di adoperarsi per determinare o influenzare l'esercizio delle competenze e delle responsabilità dell'autorità locale.
2021-04-20	FI	MasiniBarbara	Eppure, recepire oggi la direttiva europea n. 343 del 2016 assume un significato estremamente importante di visione e costruzione collettiva. C'è un passaggio contenuto nel «considerando» 19 che, rapportato a ciò che spesso accade nel nostro Paese, assume una forte rilevanza emblematica. Lo cito testualmente. L'ha fatto prima che il collega Caliendo. «Gli Stati membri dovrebbero adottare le misure necessarie per garantire che, nel fornire informazioni ai media, le autorità pubbliche non presentino gli indagati o imputati come colpevoli, fino a quando la loro colpevolezza non sia stata legalmente provata». Eppure spesso è cattiva prassi che indagati e imputati vengano presentati all'opinione pubblica come se fossero persone già condannate in via definitiva. Ogni giorno sono pieni i giornali di casi di indagati messi alla gogna e giudicati prima di un giusto processo. Questa modifica avvenuta alla Camera ci consente e, anzi, ci obbliga a una riflessione profonda sul perché, nonostante anche il nostro ordinamento punisca la diffusione di immagini che mostrano gli indagati come fossero già colpevoli, ci troviamo oggi quasi increduli, con gioia ovviamente, per il recepimento di una direttiva europea che va ulteriormente nella direzione di giustizia e civiltà. Questa sembra essere una di quelle volte in cui il «ce lo chiede l'Europa» ci può davvero portare un beneficio in termini di stato di diritto, un beneficio reale che riguardi tutti gli schieramenti politici e che faccia cessare quel costume tutto italiano del garantismo di facciata quando si parla di se stessi, alternato invece a uno spirito forcaiolo nell'accusare l'avversario, un atteggiamento che mi sento di dire con certezza - e verrà riconosciuto da tutti i colleghi in quest'Aula - Forza Italia non l'ha mai avuto. Sappiamo che il lavoro è ancora lungo e resta, ad esempio, urgente sollecitare la riforma in materia di aiuti di Stato e concorrenza, ormai del tutto distonici rispetto all'evoluzione delle relazioni commerciali internazionali. Comunque, è stato fatto molto con l'esame di questo provvedimento. Annuncio, pertanto, il voto favorevole del Gruppo Forza Italia.
2021-04-20	FI	MasiniBarbara	Signor Presidente, rappresentanti del Governo, gentili colleghi, la legge di delegazione europea torna nuovamente in quest'Aula. Come sappiamo, si tratta di un provvedimento costituito da una moltitudine di deleghe legislative che il Parlamento cede al Governo per adeguare l'impianto normativo alle nuove disposizioni comunitarie. Anche quest'anno sono davvero tante le aree in cui si interviene, come ad esempio la salute, l'ambiente, la cybersicurezza, la finanza, la giustizia: milioni di nostri concittadini, quindi, dovranno avere a che fare con queste nuove norme. L'approvazione del disegno di legge, dunque, è fondamentale per molti evidenti motivi. In primo luogo, è indispensabile per scongiurare il rischio di procedure di infrazione, situazione in cui invece cadiamo spesso e che comporta costi enormi e lunghi contenziosi al nostro Paese. Va detto infatti che troppo spesso la poca attenzione dedicata proprio a questo provvedimento ha comportato per l'Italia conseguenze spiacevoli a livello europeo, il che non è mai un bene sotto vari punti di vista, di costi ma anche di credibilità. Inoltre, approvare questo disegno di legge significa assicurare maggiori tutele e garanzie ai nostri cittadini. Le norme europee, infatti, non impongono solo vincoli, limiti e restrizioni; le regole dell'Unione europea assicurano, anzi, soprattutto diritti, libertà, opportunità per i nostri connazionali. Non rispettare le regole europee o non recepirle correttamente non significa recuperare sovranità; piuttosto significa penalizzare le nostre aziende e i nostri lavoratori e indebolire il nostro Paese rispetto ad altri Stati. Il provvedimento di oggi, quindi, non ha un semplice carattere tecnico o burocratico, ma si occupa di temi concreti ed estremamente innovativi e importanti, con cui tutti dovremmo confrontarci nel nostro futuro quotidiano. È anche l'esatta misura di quanto l'Europa e i suoi Stati membri debbano collaborare concretamente affinché lo sviluppo comunitario sia reale e ampio, con una visione di lungo raggio, che consenta al progetto europeo di trovare sostanza e definitivo compimento. Attraverso proprio la legge di delegazione europea ci è, quindi, chiaro che lo scopo principale dell'Unione è quello di creare percorsi comunitari che aiutino tutti gli Stati a progredire insieme sulla strada dello sviluppo economico, sociale e culturale, con coesione ed equità. Quando qualcosa si ingolfa, non direi che è colpa dell'Europa, ma dell'uso che i singoli Stati fanno degli strumenti che l'Europa mette loro a disposizione. Con il programma Next generation EU l'Europa ha l'ambizione di trasformare le macerie lasciate dal Covid-19 in una grande opportunità, per ricostruire un continente più competitivo e più efficiente, più moderno e più green; un'Europa dei diritti, un'area di libertà economica e sociale. È veramente un'occasione unica, un livello di maturazione comunitaria cui non eravamo quasi più abituati. Ma l'Europa non è un'entità astratta che lavora per conto proprio: serve la nostra collaborazione. La pandemia ha ampiamente dimostrato come i Paesi membri siano totalmente interdipendenti tra loro. A noi quindi il compito di riannodare i fili di un dialogo sempre più stretto con i nostri partner europei, per provare a essere ogni giorno che passa più incisivi nella costruzione delle regole comuni, tutelando anche al meglio i nostri interessi. Per farlo è necessario che le direttive che recepiamo oggi, così come i programmi che pensiamo di porre in essere domani, abbiano poi un riscontro concreto e attento nella legislazione nazionale. Spesso, invece, pur approvando provvedimenti che recepiscono le regole europee, noi le interpretiamo male, facendoci del male da soli. Un esempio su tutti lo ha ricordato oggi in un articolo il collega Cangini: il codice degli appalti. Il codice degli appalti, che nasceva dal recepimento della direttiva europea sui lavori pubblici, ci ha visti protagonisti di un richiamo formale da parte dell'Unione stessa per la sua incongruenza con le regole europee, interpretate in maniera eccessivamente restrittiva, fino al punto di diventare ingessatura al nostro sviluppo invece che strumento di uno sviluppo più corretto. Nella complessità del provvedimento oggi al nostro esame vi sono, poi, molti punti fondamentali da valutare con attenzione, in un'ottica di opportunità futura: la delega per la riforma del sistema di promozione dell'uso delle energie rinnovabili, per esempio, che si colloca al centro del progetto di transizione ecologica e in un punto focale rispetto al programma Next generation EU e al traguardo, ambizioso e giusto, della neutralità climatica al 2050; vi è poi la delega per il recepimento della direttiva sul copyright, che prevede maggiore attenzione alle garanzie dei prodotti delle aziende di comunicazione e dei singoli artisti, che spesso hanno visto negato il loro diritto di compenso nelle grandi multinazionali extraeuropee dello streaming e della diffusione. Si tratta di una direttiva di buon senso, su cui il mio Gruppo si è impegnato moltissimo e sulla cui necessità si è espresso anche il signor Mogol, che non è certo uno che non si intende dell'argomento. Nel testo che ci arriva dalla Camera c'è poi una modifica sostanziale relativa al recepimento della direttiva n. 343 del 2016 sul rafforzamento di alcuni aspetti della presunzione di innocenza nei procedimenti giudiziari. È una modifica che avrà un immediato impatto sulla vita degli italiani e che, come primo risultato, dimostra chiaramente un netto cambio di passo verso il garantismo in questo Paese. Si tratta di un cambio di passo non solo a livello di politiche europee, ma anche rispetto agli aspetti giuridici che questo testo ci ha riconsegnato grazie al lavoro svolto dai colleghi di Forza Italia alla Camera relativo al rafforzamento della presunzione di innocenza e che ha visto il ministro Cartabia, che ovviamente ringraziamo, coerente con quella linea garantista che contraddistingue i sistemi democratici maturi. Tutto ciò è l'emblema di un cambiamento dell'assetto culturale del Paese, di una maturazione collettiva come classe politica che dovevamo da tempo ai nostri cittadini. La presunzione di innocenza e il diritto a un equo processo sono sanciti nella Carta dei diritti fondamentali dell'Unione europea, nella Convenzione europea per la salvaguardia dei diritti dell'uomo e delle libertà fondamentali, nel Patto internazionale sui diritti civili e politici, nella Dichiarazione universale dei diritti dell'uomo, per la maggior parte già accolti, come ha ricordato il collega Caliendo prima, nell'ordinamento giuspenalistico italiano.
2021-04-20	FdI	CalandriniNicola	Signor Presidente, oggi esaminiamo in terza lettura il disegno di legge di delegazione europea: nell'aprile 2021 votiamo, cioè, un provvedimento incardinato nel 2019 e questo è già indicativo di quanto il percorso del disegno di legge in esame sia stato accidentato. Ancora più indicativo, però, è quanto accaduto nelle scorse votazioni tra la Camera dei deputati e il Senato della Repubblica. Appena dopo l'estate, insieme al disegno di legge in discussione, abbiamo votato la relazione programmatica sulla partecipazione dell'Italia all'Unione europea: un documento - pensate un po' - presentato a gennaio 2020, cioè in data antecedente al diffondersi dell'epidemia da Covid-19 e, quindi, ovviamente il documento non faceva alcun cenno alla crisi innescatasi a seguito della pandemia. All'epoca non c'erano i 25 miliardi del fondo di garanzia della Banca europea per gli investimenti (BEI); non c'erano i 25 miliardi del Sostegno temporaneo per attenuare i rischi di disoccupazione in un'emergenza (Sure); non c'era il recovery fund; la Banca centrale europea non iniettava significative somme di denaro a tutti i Paesi europei, come sta facendo in quest'ultimo anno. C'erano vincoli di bilancio che ora sono sospesi (conosciamo tutti il Patto di stabilità); c'era il divieto di erogare aiuti di Stato, anch'esso sospeso. È stato perfino sospeso per un periodo il Trattato di Schengen che prevede la libera circolazione delle persone, uno dei pilastri su cui è stata costruita l'Unione europea, che è stato messo da parte per far fronte alla pandemia che stiamo vivendo anche in questi giorni. E noi abbiamo avuto il coraggio di votare un documento in cui tutto ciò era clamorosamente assente e oggi siamo qui di nuovo, in quest'Aula, a discuterne in terza lettura, una perdita di tempo francamente inutile in un contesto europeo dove, ancora una volta, le regole sembrano essere chiare ma non esattamente uguali per tutti. La Germania infatti, ancora una volta, fa sentire forte la sua voce. Lo aveva già fatto lo scorso anno, quando si era posta il problema della legittimità del quantitative easing, quando lo scorso 5 maggio la Corte costituzionale tedesca aveva espresso seri dubbi di legittimità su questo strumento. Voglio ricordare che tale strumento prevede l'acquisto di titoli di Stato dei Paesi membri dell'eurozona da parte della Banca centrale europea. Chiaramente la BCE ha fornito spiegazioni che sono state accettate dal Governo tedesco e la Bundesbank potrà continuare a sostenere questo tipo di strumento. Nell'occasione è bene ricordare come la cancelliera Merkel abbia dichiarato chiaramente di volersi attenere alle decisioni della Corte costituzionale tedesca. Ovviamente, queste dichiarazioni della Merkel costituiscono un importante precedente che però non è il solo. Infatti poco meno di un mese fa abbiamo assistito ad un altro stop da parte della Germania, questa volta sul recovery plan; uno stop tedesco di fronte a un piano europeo molto importante, sul quale si sta dibattendo da più di un anno. Anche in questo caso la Corte costituzionale tedesca, nei giorni scorsi, è intervenuta sul Presidente della Repubblica, bloccando la ratifica del recovery fund. Il problema sollevato dai tedeschi è sul debito condiviso previsto dal Next generation EU, di cui beneficia anche la Germania; un debito condiviso dagli Stati dell'Unione che viene ripagato dagli stessi Stati attraverso il bilancio europeo e dopo un anno di discussioni e di trattative dobbiamo registrare che è la Germania della cancelliera Merkel, lo Stato di maggior peso dell'Unione europea, che sta ponendo delle difficoltà. E ora, su questo incredibile stop tedesco al recovery fund, ci aspettiamo che il Governo e la stessa maggioranza si pronuncino condannando l'atteggiamento della Germania che ogni volta sente il bisogno di ricordare al resto d'Europa che decide tutto lei e che tutti devono sottostare alle sue prese di posizione, anche perché, forse è bene anche qui ricordarlo, in linea strettamente teorica la bocciatura tedesca del Piano farebbe crollare tutta l'impalcatura dello stesso e dovremmo dire definitivamente addio al recovery con tutte le conseguenze che ne deriverebbero. Dunque secondo noi di Fratelli d'Italia, vi è una questione di principio per la quale la Germania, ovvero il principale stato dell'Unione europea, dichiara ufficialmente che il suo ordinamento è sovraordinato rispetto alle leggi europee. Quindi non si può certo stare in un consesso in cui le regole stabilite valgono per tutti, ma non per uno dei partecipanti, che decide di fare come meglio crede. Per noi è una battaglia di dignità nazionale, una battaglia per il rispetto della nostra Costituzione, una battaglia per l'affermazione della sovranità nazionale ed è una battaglia che Fratelli d'Italia conduce da sempre in ogni sede, e che il nostro leader nazionale, Giorgia Meloni, ha formalizzato alla Camera con una proposta di legge. In queste settimane, come tutti sapete, abbiamo impegnato il Parlamento con il Piano nazionale di ripresa e resilienza; un piano che abbiamo detto essere superato e obsoleto, già bocciato dall'Europa e che non sarà quello che il Governo presenterà a fine mese che sarà, invece, un Piano nazionale di ripresa e resilienza che arriverà alle Camere il 26 il 27 di aprile solo affinché ne prendano visione, altrimenti non sarebbe possibile presentarlo entro la fine del mese a Bruxelles. Peccato che proprio ieri dall'Europa ci hanno fatto sapere che non è fondamentale che il Piano nazionale di ripresa e resilienza venga consegnato entro fine aprile, quanto invece è fondamentale la qualità di questo Piano e che qualche giorno in più non sarebbe certamente un problema per l'Europa. Allora, Presidente, prendiamoci questo tempo in più che serve, facciamo lavorare il Parlamento su un Piano che impegnerà le future generazioni. Vogliamo lanciare ancora un input, come ha fatto ieri il nostro presidente Giorgia Meloni nell'incontro avuto con il presidente Draghi, che ha ereditato questo Piano dal precedente Governo e non possiamo fargliene una colpa; però, questo sì, Presidente, vogliamo invitare il nuovo Governo a rispettare la dignità del nostro Paese e del Parlamento, che deve assumere un ruolo baricentrico - come sempre diciamo - e che deve avere l'opportunità di lavorare sul PNRR, che sarà di vitale importanza per il futuro del nostro Paese. Oggi non possiamo quindi che esprimere un voto contrario sulla legge di delegazione europea, aspettandoci che da domani il Parlamento torni ad essere centrale e torni a rappresentare degnamente l'Italia e gli italiani.
2021-04-20	M5S	FerraraGianluca	I diritti umani vanno difesi in quanto valore assoluto e non a seconda del Paese in cui vengono violati e soprattutto non devono essere strumentalizzati a scopo politico, tanto più quando questo rischia di aggravare una situazione di tensione già molto preoccupante e pericolosa, come quella che sta montando in Ucraina, dove rischiamo una nuova guerra alle porte d'Europa. Siamo certi che la Farnesina si adopererà nelle sedi competenti per riaffermare l'importanza del rispetto dei diritti umani e dei diritti civili nel mondo, in Russia e ovunque essi vengano violati.
2021-04-20	M5S	RicciardiSabrina	Il provvedimento che oggi voteremo è di buon auspicio anche per il Piano nazionale di ripresa e resilienza, perché rappresenta il pilastro su cui si poggerà l'Italia del futuro. È una dotazione importantissima, che, ottenuta da Bruxelles, rappresenta un vero e proprio new deal da cui ripartire; si gettano così le basi per i prossimi decenni. Pertanto l'Italia ha il dovere, ancora una volta, di assolvere agli impegni chiesti dall'Europa con responsabilità e solidale collaborazione. Passando al profilo tecnico di questo disegno di legge, possiamo dire che è stato approvato in prima lettura dal Senato il 29 ottobre 2020 e in seconda lettura dalla Camera dei deputati il 31 marzo 2021. La Camera ha modificato solamente l'elenco delle direttive, portando a 39 il numero degli atti da recepire nel nostro ordinamento. In particolare, è stata inserita la direttiva (UE) 2016/343, relativa al rafforzamento di alcuni aspetti della presunzione di innocenza e del diritto di presenziare al processo nei procedimenti penali. Il testo, composto da 29 articoli, reca disposizioni di delega riguardanti il recepimento di 39 direttive europee e l'adeguamento della normativa nazionale a 17 regolamenti europei. L'approvazione di questa legge consentirà al nostro Paese di fare grandi passi in avanti nell'ambito di due temi che ci stanno molto a cuore: la transizione ecologica e la transizione digitale. A questo proposito, è importante dire che, proprio grazie alla volontà e all'intuizione del MoVimento 5 Stelle, abbiamo dotato il nostro Paese, per la prima volta, di un Ministero della transizione ecologica. Il tema ambientale e della transizione ecologica, che ci ha visto sempre in prima linea, è affrontato in modo particolare da tre articoli: l'articolo 5, l'articolo 12 e l'articolo 22...
2021-04-20	M5S	RicciardiSabrina	Ripeto, il tema ambientale e della transizione ecologica, che ci ha visto sempre in prima linea, è affrontato in modo particolare in tre articoli, l'articolo 5, l'articolo 12 e l'articolo 22, che dispongono princìpi e criteri direttivi per l'attuazione di direttive riguardanti la promozione dell'uso dell'energia da fonti rinnovabili, norme comuni per il mercato interno dell'energia elettrica, in coordinamento con quelle direttive che promuovono le fonti rinnovabili e, infine, la riduzione dell'incidenza di specifici prodotti di plastica sull'ambiente. In materia ambientale - ad esempio - aumenteranno le semplificazioni che consentiranno la diffusione delle colonnine di ricarica delle auto elettriche e avremo importanti disposizioni per la lotta all'inquinamento delle plastiche, e questo anche attraverso la messa al bando di prodotti monouso, che non sono solo posate, piatti e cannucce - come già previsto nelle direttive europee - ma anche bicchieri e ciò grazie ad un emendamento ad hoc. Le plastiche biodegradabili, poi, potranno essere utilizzate per i prodotti monouso, quando non siano disponibili alternative riutilizzabili. Infine, è previsto l'avvio di sperimentazioni per un graduale passaggio a un sistema di dispacciamento i cui modelli sono già diffusi in Europa, con l'obiettivo di promuovere un ruolo più attivo dei gestori della rete di distribuzione. Il presente testo di legge delega anche il Governo a riordinare la normativa in materia di autoconsumo, al fine di favorire la realizzazione di tutti i sistemi di autoconsumo, l'installazione di impianti di produzione di energia negli edifici esistenti e l'individuazione di incentivi volti alla costituzione delle comunità di energie rinnovabili. In questo modo l'Unione europea impone agli Stati membri di predisporre un quadro favorevole alla promozione e all'agevolazione dello sviluppo dell'autoconsumo, anche in forma collettiva. L'attivazione, infatti, dell'autoconsumo collettivo da fonti rinnovabili e la realizzazione delle comunità energetiche rinnovabili sono una realtà che - lo voglio sottolineare - l'Italia ha anticipato e precorso grazie al MoVimento 5 Stelle, con un provvedimento apposito approvato oltre un anno fa. Pertanto, grazie al potenziamento di questi strumenti, noi saremo in grado di diminuire il fabbisogno nazionale di energia e le conseguenti emissioni inquinanti, creare nuovi posti di lavoro per le piccole e medie imprese italiane del settore e ridurre il costo delle bollette per i condomini e le abitazioni. Questo è un tema cruciale, se consideriamo che 20 milioni di italiani che vivono all'interno dei condomini sprecano più della metà delle loro bollette. Relativamente invece alla transizione digitale, da sempre riteniamo fondamentale rafforzare il riferimento a tutte le tecnologie che possono garantire l'accelerazione del nostro Paese nella realizzazione di una copertura a banda ultralarga. In particolare, l'articolo 4 della legge dispone criteri e princìpi direttivi per l'attuazione della direttiva europea che disciplina il codice europeo delle comunicazioni elettroniche. Questo codice ricomprende quattro preesistenti direttive in materia di telecomunicazioni e definisce sia un quadro aggiornato della disciplina delle reti, sia i compiti delle Autorità nazionali di regolamentazione, in vista dello sviluppo delle reti 5G. Pertanto, con il recepimento di questo codice, l'Italia farà un passo in avanti verso l'ammodernamento digitale del nostro Paese; getterà le basi per il rinnovamento della rete e favorirà le infrastrutture adeguate a soddisfare il bisogno di connettività di famiglie e imprese, soprattutto nelle cosiddette aree bianche del Paese, fortemente localizzate nel Mezzogiorno e nelle zone interne. E sottolineo che questo è un obiettivo cruciale, se consideriamo le difficoltà incontrate durante il primo lockdown da milioni di cittadini a causa dell'assenza di una connessione adeguata allo svolgimento dello smart working e della didattica a distanza. Infine, è importante citare anche una direttiva fondamentale per la tutela del made in Italy agroalimentare, cioè quella relativa al contrasto di pratiche commerciali sleali. A vigilare su questa materia sarà l'Ispettorato centrale della tutela della qualità e repressione delle frodi dei prodotti agroalimentari. L'Ispettorato, che è presente in maniera capillare sul territorio, ha già mostrato nel tempo la sua capacità di prevenzione e contrasto dei reati in questo settore. Con questa direttiva avrà la possibilità di avvalersi del supporto del Comando per la tutela agroalimentare dell'Arma dei carabinieri e della Guardia di finanza. Signor Presidente, onorevoli colleghi, dopo i ritardi dovuti al rallentamento dei lavori parlamentari a causa della pandemia e della crisi di Governo, finalmente il Senato oggi darà il via libera definitivo a questa legge di delegazione europea. E lo farà anche grazie al voto favorevole del MoVimento 5 Stelle, nella consapevolezza che oggi contribuiamo a fortificare il ponte che collega il nostro Paese con l'Unione europea e, soprattutto, con tutti gli altri Stati membri.
2021-04-20	M5S	RicciardiSabrina	Signor Presidente, Governo, gentili senatori e gentili senatrici, il 14 febbraio dello scorso anno il Governo ha presentato al Senato il disegno di legge di delegazione europea che avvia la procedura di integrazione nell'ordinamento italiano di importanti direttive comunitarie, chiudendo tra l'altro diverse procedure di infrazione nei confronti dell'Italia e risparmiando così denaro pubblico per le relative sanzioni. Oggi, con l'approvazione in terza lettura di questo provvedimento, mettiamo un punto fermo all'importante lavoro svolto in questi mesi alla Camera dei deputati e al Senato. Il Parlamento ha migliorato il testo iniziale, con la consapevolezza del ruolo centrale ricoperto dal nostro Paese in Europa e soprattutto alla luce del ruolo che sta ricoprendo l'Europa nelle more dell'emergenza Covid-19.
2021-04-20	PD	PittellaGianni	Signor Presidente, a nome del Gruppo Partito Democratico, annuncio il voto favorevole sul provvedimento in esame. Ringrazio il presidente Stefano, il sottosegretario Amendola e quanti nel Parlamento, nel Governo e negli Uffici hanno collaborato al varo della legge di delegazione europea, sulla quale abbiamo interloquito con tantissimi attori interessati alle direttive. Oggi finalmente diamo risposta ad un tema cruciale: il diritto d'autore. Credo che l'Italia sarà con il voto di oggi il secondo Paese dell'Unione europea a recepire la direttiva sul copyright. Una norma di civiltà; gli autori producono cultura e la cultura è il seme della democrazia, della tolleranza, dell'autonomia critica, della responsabile consapevolezza. Come ci ricorda spesso il grande Giulio Rapetti, in arte Mogol, il diritto ad essere remunerati per il proprio lavoro è un diritto basilare e inviolabile. Mogol, con la sua simpatica efficacia, si chiede se andando in un ristorante ed essendo libero di chiedere quello che vuole, sia altrettanto libero di pranzare e uscire dallo stesso ristorante senza pagare. Certamente no, e allora occorre chiedersi perché del lavoro di circa 90.000 autori ed editori, molti dei quali giovani e al di sotto dei trenta anni, debbano beneficiare gratuitamente i giganti del web, che realizzano profitti enormi grazie all'arte e alla creatività di cantanti, scrittori, poeti e attori italiani ed europei. Il lavoro di chi crea sarà un buon lavoro solo se protetto e remunerato. Accanto a questa risposta storica, la legge di delegazione recepisce altre 38 direttive su cui si sono soffermati i colleghi, tra cui il collega Nannicini, che ha parlato per il mio Gruppo. La legge al nostro esame contiene inoltre un principio importante: le direttive europee saranno attuate tenendo conto delle eccezionali conseguenze economiche e sociali derivanti dalla pandemia, soprattutto per ciò che riguarda le imprese. Vorrei concludere il mio intervento con una considerazione politica più ampia: bene dunque l'Europa per le direttive che noi oggi recepiamo, bene le nostre due Camere per il lavoro anche lungo, ma intenso che hanno svolto, bene l'Europa sulla sospensione del Patto di stabilità, bene l'Europa sul recovery plan, bene l'Europa sugli eurobond ; devo dire con onestà meno bene devo dire l'Europa sui vaccini. La pandemia avrebbe dovuto inaugurare una nuova stagione globale di cooperazione, invece ha accentuato la competizione geopolitica e il vaccino è diventato la nuova arma nucleare di una nuova guerra per l'egemonia. In questa guerra l'Europa sembra, ad oggi - sottolineo le parole «sembra» e «ad oggi» - priva di sufficienti armamenti e munizioni. Care colleghe e cari colleghi, il tema della sovranità sanitaria, insieme alla sovranità fiscale e politica, è il tema decisivo, senza la cui soluzione tutti saremo più deboli e più soli.
2021-04-21	FI	TiraboschiMariaVirginia	A mio modo di vedere, si tratta di un passaggio fondamentale in relazione alle risorse del recovery che arrivano dall'Europa, perché sappiamo che sia la parte del digitale che quella della transizione ecologica assorbiranno rispettivamente il 20 e il 37 per cento (per un totale del 57 per cento) delle risorse dell'Unione europea. Questo è quindi un passaggio fondamentale e, proprio per questo, lo dobbiamo interpretare in termini strategici. Mi concentrerò molto sul nuovo Ministero del turismo, sul Ministero per l'innovazione tecnologica e, di conseguenza, anche sul comitato interministeriale per la transizione digitale. Vorrei fare solo un'osservazione sul Ministero della transizione ecologica - lo dico soprattutto al relatore e al Governo - che, a seguito di una modifica introdotta dalla Camera, è componente di diritto del comitato interministeriale per la sicurezza della Repubblica; viceversa, di questo comitato non fa parte il Ministero per l'innovazione digitale. Questo un po' preoccupa, perché le due transizioni sono fortemente collegate tra di loro; non nascondo che quadrare il cerchio tra la crescita, l'innovazione digitale e la transizione energetica non sarà così semplice. Comunque sicuramente il Ministero per l'innovazione digitale dovrebbe far parte di diritto di questo comitato. Un'ultima osservazione sul Ministero della transizione ecologica: si spera che la vera sfida di evitare sovrapposizioni, duplicazioni e incroci di competenze sia affrontata in maniera effettivamente organica. Qualche dubbio viene, perché il Ministro a capo di questo Ministero, e di conseguenza anche del comitato, potrebbe rischiare di sovrapporsi a una serie di attività, funzioni e obiettivi tipici del nuovo CIPESS (ex CIPE); in questo senso raccomando di evitare le duplicazioni, che sono abbastanza tipiche di questo Paese. Un altro tema sicuramente molto importante, uno snodo fondamentale, è quello dell'approvazione del Piano per la transizione ecologica, che dovremmo fare entro cinque mesi dall'entrata in vigore del decreto-legge di riordino dei Ministeri. La visione di sistema e soprattutto la forte collaborazione con il Mise sono un passaggio fondamentale. Ricordo che non sarà semplice, in questo Paese, tenere insieme il concetto di green e il cosiddetto concetto di nimby ("non nel mio cortile"), che è molto tipico della cultura italiana. Questi due concetti, quello di green, che rappresenta la transizione verso questo nuovo paradigma, e il fatto che non si vogliono avere i campi fotovoltaici o i parchi eolici nel proprio territorio, saranno un tema sul quale riflettere. Arrivo adesso a ciò che a me sta particolarmente a cuore, il nuovo Ministero del turismo. Questo Ministero è stato un po' sballottato, nel senso che non ha mai avuto una sua identità. Ora, io credo che questa identità la debba assumere non solo in relazione alle gravi difficoltà contingenti, che conosciamo tutti e che devono essere affrontate in termini tempestivi, per evitare di distruggere una serie di aziende del settore turistico (mi riferisco a tutto quello che riguarda i prossimi incentivi, i sostegni e quant'altro), ma vorrei che fosse proprio inteso in termini strategici, come vera e propria industria. Qualcuno di voi sicuramente ricorderà che fin dal lontano 2018 io ho detto che il turismo era la più digitale di tutte le industrie. Vent'anni fa, quando Internet era agli albori, nessuno comprese la portata di questo strumento, ma il turismo lo comprese prima di altri settori; questa è l'occasione storica per dare un senso all'industria turistica. Quindi, mi chiedo come questo Ministero, che non è presente nel Comitato interministeriale della transizione digitale, possa svolgere il suo ruolo visto che è la più digitale di tutte le industrie. Sappiamo tutti che anche chi è meno digitale per prenotare un viaggio aereo o una serie di servizi ricorre alle cosiddette piattaforme. Più di una volta ho detto che su questo fronte, cioè su quello che definisco il digitale immateriale o l'economia digitale, potremmo costruire un pezzo di PIL importante del Paese. Dobbiamo scommettere credendoci perché lì c'è tutto il potenziale inespresso, che anche prima della pandemia non ha dato la sua visibilità in termini di crescita costante e stabile, di un comparto che è un'eccellenza per il nostro Paese. Vorrei, quindi, che fosse fatta una riflessione su questo, esattamente come vorrei una riflessione sul Titolo V della Costituzione. Mi riferisco all'articolo 117, lettera r ), della nostra Costituzione, che parla di coordinamento informativo statistico e informatico dei dati dell'amministrazione statale, regionale e locale. Credo che il dettato di questo articolo debba diventare una parte viva della progettualità digitale della nostra Repubblica in quanto è proprio partendo dal coordinamento digitale che si possono mettere in atto una serie di azioni di sistema. La riorganizzazione ministeriale con la creazione - ripeto - del Ministero dedicato al turismo e di un Ministero dedicato all'innovazione tecnologica deve essere intesa in termini di innovazione organizzativa con una portata di sistema e, quindi, una portata strategica. Dobbiamo declinarlo, però, in termini operativi e non lasciarlo solo sulla carta. Tale declinazione richiede un atto di coraggio. Penso che l'atto di coraggio sia anche il successivo approfondimento del concetto di made in Italy, che ho sempre definito come la sintesi perfetta di bello, buono, ben fatto e bel vivere italiano e, cioè, la sintesi di turismo e di industria creativa italiana. È il modo più concreto per ibridare questi due settori, che poi servono a rilanciare la micro, piccola e media impresa (MPMI) - e non solo la PMI - che rappresenta una parte della spina dorsale produttiva del Paese e che può avvenire attraverso un sistema di valorizzazione digitale che non può scappare dal controllo strategico e che effettivamente può portare nelle «n» nicchie del mondo quanto di meglio l'Italia sa esprimere in termini di eccellenze. Sapete che le eccellenze dell'Italia sono tantissime e le possiamo valorizzare intercettando i flussi non solo nazionali, ma anche internazionali, andando a identificare cioè i cosiddetti fruitori dei servizi turistici, ai quali poi andremo a proporre le eccellenze artigianali dell'industria creativa italiana. Mi riferisco alla moda, alla ceramica, al settore agroalimentare, all'enogastronomia e quant'altro sappiamo esprimere di meglio nel nostro Paese. È lì che c'è, oltre all'infrastruttura digitale, la crescita di PIL che io...
2021-04-21	FI	VitaliLuigi	Signor Presidente, ci arriva dalla Camera questo provvedimento che mi piace pensare sia stato il frutto non di una becera spartizione all'interno di una maggioranza, peraltro neanche omogenea, ma della necessità di razionalizzare l'organizzazione di alcuni Ministeri in vista e in prospettiva dell'utilizzo degli oltre 200 miliardi di euro che di qui a qualche mese - ci auguriamo il più presto possibile - arriveranno nel nostro Paese. Se questa è la finalità - come mi piace credere - è stata un'iniziativa idonea e necessaria, e lo valuteremo nel tempo e lo valuteremo a consuntivo, dopo che sarà portato completamente a termine il Piano nazionale di ripresa e resilienza del nostro Paese. Fra le novità del provvedimento, vi è la nascita del Ministero della transizione ecologica, che sostituisce il Ministero dell'ambiente. A questo proposito, voglio fare una precisazione: se si parla soltanto di cambiamento del nome, evidentemente non abbiamo colto nel segno di questa iniziativa. Credo vi sia una filosofia completamente diversa nel Ministero della transazione ecologica, che ha grandissima importanza. E ritengo che una delle finalità delle risorse che arriveranno dall'Europa sia proprio la transizione ecologica, il fatto che il Ministero della transizione ecologica non sia più la controparte del mondo imprenditoriale, ma sia un complemento di quel mondo.
2021-04-22	FI	FerroMassimo	Abbiamo avuto grandissima fiducia nel presidente Draghi e, senza offesa per nessuno, pensiamo che sia il miglior uomo che in questo momento possa degnamente e ottimamente rappresentare gli interessi degli italiani, specialmente nei confronti dell'Europa.
2021-04-22	FI	FerroMassimo	Da questo punto di vista, richiamiamo anche le parole del ministro Franco, che, preannunciando il provvedimento del DEF, ha detto che questo aveva un effetto shock sull'economia. Siamo perfettamente d'accordo al riguardo e auspichiamo che l'immediato decreto sostegni- bis risponda alle segnalazioni che tutti i sistemi di rappresentanza ci hanno fatto presenti nel corso delle audizioni numerose che ci sono state in Commissione bilancio: abbattere i costi fissi, introdurre una fase di moratoria e chiedere all'Europa una proroga del temporary framework. Se non riusciamo a portare a casa questi risultati, infatti, vano è il nostro parlare.
2021-04-22	FI	FerroMassimo	Si è parlato di debito buono. Anche noi lo facciamo, ma, per liberare energie e investimenti dei privati, dobbiamo mettergli anche altre cose accanto. Dobbiamo mettere una burocrazia buona e una giustizia civile buona per attrarre investimenti. Se infatti bastano tre persone per mettersi di traverso a qualsiasi opera considerata strategica, non andiamo da nessuna parte. Altro che Europa, ci fermiamo sull'uscio di casa.
2021-04-22	FI	FlorisEmilio	I più recenti dati Istat ci fanno capire come in questo periodo di pandemia siano cambiate le dinamiche del lavoro. Il mondo del lavoro non sarà più quello che ha preceduto la pandemia, ma dovrà essere adattato ad un concetto diverso e innovativo di produttività; non si può guardare solo a quanto succede in Italia, ma anche a cosa avviene negli altri Paesi e questo ci obbliga a colmare lo skill gap che si è generato creando un aumento spaventoso dei disoccupati, ma anche degli inattivi e di coloro che non cercano lavoro. Tali numeri ci hanno posto di fronte alla necessità di guardare al lavoro e soprattutto al capitale umano con occhi prospettici. Le persone, non solo gli investimenti e le aziende, dovranno essere i protagonisti sia della transizione ecologica che di quella digitale, e per farle partecipare a queste due grandi transizioni è necessario formarle, quindi è necessario prepararle a quelle nuove professionalità che richiedono le attività che saranno generate sia dai capitali provenienti dall'Europa sia della programmazione economica di questo Documento di economia e finanza. Per questo riteniamo che gli investimenti debbano avere come obiettivo prevalente il capitale umano, cioè la formazione permanente per ampliare le competenze e l'educazione delle imprese e dei lavoratori. In quello che è stato definito debito buono ci deve essere quello impegnato per formare in modo più puntuale i nostri giovani, ma anche per riqualificare con nuove competenze coloro che sono già nel mondo del lavoro e che vogliono e possono partecipare a questa grande e straordinaria fase di transizione. Dall'inizio della pandemia si sono impegnate, e parzialmente spese, risorse, tra politiche attive e passive, pari al contenuto economico del PNRR, come hanno già sottolineato colleghi che hanno preso la parola quest'oggi; ora è necessario impegnare le risorse disponibili in modo sapiente. Un tema imprescindibile per uscire dalla crisi, e che sono sicuro assumerà sempre più importanza, è la valorizzazione del capitale umano su larga scala, impegnando risorse nella formazione. A beneficiare dell'aumento di valore del capitale umano, a tutti i livelli, sono le stesse aziende che, come ha dimostrato un recente studio di McKinsey, quando vengono ritenute dagli investitori più dinamiche, vedono crescere il valore stesso della propria capitalizzazione. Per concludere questo breve intervento, ritengo che l'impegno assoluto del Governo e del Parlamento debba essere rivolto alle politiche attive del lavoro, indirizzate alla valorizzazione del capitale umano quale risorsa imprescindibile del futuro del nostro Paese e delle nostre imprese. Solo così - ritengo - si potrà colmare quel deficit che si è venuto a creare con la pandemia. Per guardare al futuro con occhi sicuramente più fiduciosi c'è necessità di interventi veramente incisivi sulla formazione. Presidente, credo che questo discorso abbia bisogno di tempo; non mi è stato concesso, ma ritornerò sul concetto del capitale umano quale ineludibile aspetto per la formazione e la crescita delle nostre imprese.
2021-04-22	FI	GalloneMariaAlessandra	Il Paese ha bisogno di sostegno immediato, ha bisogno di sentirsi al sicuro e per farlo c'è necessità che il Governo, supportato dall'azione del Parlamento, metta in atto ogni possibile intervento per trasformare un indebitamento necessario nella leva per la ripartenza. Insomma, il debito deve trasformarsi in un vero e proprio acceleratore di ripresa e in questo senso infrastrutture e sistema immobiliare possono fare la differenza. Penso, ad esempio, alle smart city, le vere città del futuro e penso al centralissimo tema della rigenerazione urbana cui stiamo lavorando e che Forza Italia ritiene fondamentale per il benessere e la crescita armoniosa. Fino ad oggi abbiamo speso - non sempre bene nel passato - già 202 miliardi. Ai bonus vacanze inutilizzati, ai bonus monopattini, ai banchi a rotelle per la scuola noi vorremmo, per esempio, prediligere il bonus sport e salute, che avrebbe la doppia utilità di sostenere palestre e centri sportivi, consentendo la ripresa fisica e morale dopo la malattia alle persone di ogni età. Per l'emergenza immediata è pronto un altro scostamento di 40 miliardi, quello che siamo oggi votando, per un secondo decreto sostegni per non dimenticare e lasciare indietro nessuno. Penso alla montagna, ad esempio, per la quale stiamo cercando di compensare i mancati introiti di una stagione mai cominciata, nonostante gli investimenti messi in campo. Questo Governo dovrà lavorare per gettare le basi di una visione prospettica complessiva che passi da un sistema rivoluzionario di riforme e di investimenti pubblici: pubblica amministrazione e semplificazione (ce l'abbiamo), giustizia (ce l'abbiamo), fisco (ce l'abbiamo), piano industriale, scuola e formazione, transizione ecologica. Quest'ultima dovrà essere e sarà il più grande volano. Per questo, ben venga il nuovo Ministero, che dovrà diventare centrale per lo sviluppo di un mondo nuovo, un mondo che dovrà vedere il pubblico e il privato legati da una grande alleanza con l'ambiente, tutelato proprio grazie al progresso e all'innovazione. Supportare e incentivare le imprese, dalle più grandi a quelle micro, durante il percorso di transizione, sarà l'unico modo per raggiungere gli obiettivi che ci chiede il nostro buon senso, prima che l'Europa, per realizzare quel sistema virtuoso in grado di conciliare lavoro, produzione, coesione sociale e rispetto dell'ambiente. Quale migliore auspicio, proprio oggi che si celebra la Giornata mondiale della Terra?
2021-04-22	FI	ModenaFiammetta	Ciò significa che chi ha scritto questo Documento lo ha fatto con uno sguardo che non è legato alle ventiquattro ore: questo è quanto vorrei sottolineare, colleghi. In primo luogo, questo Documento arriva in modo ordinato e senza patemi d'animo al Parlamento, dopo aver seguito il suo iter, ma soprattutto è un Documento di visione prospettica, con tutti i rischi che vengono ponderati all'interno. Voi mi direte che chiaramente, trattandosi di un documento di programmazione, deve avere una visione prospettica. Tuttavia, vuoi per la prudenza, vuoi perché calcola anche le ipotesi di rischio e vuoi perché ha un quadro complessivo anche di sostegno da parte delle categorie che evidentemente hanno prima condiviso il testo, ritengo che la tipologia di visione sia un metodo di forma e di sostanza essenziale per quelle che sono oggi le necessità del nostro Paese. Noi abbiamo bisogno di una tipologia di impostazione che risponda a queste necessità, ossia che abbia una visione complessiva e sappia dare determinate risposte, sapendo che viviamo sì in un momento particolare, ma che un domani i Governi che verranno dovranno affrontare il debito. Se questo Governo riesce nell'intento fondamentale di tirarci fuori dalla attuale situazione ad ottobre e di non richiudere più le attività, chi verrà dopo non si troverà a gestire solamente il rimbalzo, ma anche un mondo che lentamente ma inesorabilmente ridiscuterà i parametri con cui si sta insieme in Europa, con tutte le conseguenze del caso. Ecco perché la visione prospettica è fondamentale ed ecco perché ritengo che, se le forze politiche con grande fatica ma in forma responsabile seguono questo percorso, lo fanno proprio perché c'è una necessità di visione prospettica che tenga conto del quadro di oggi, dei rischi di domani, ma anche della necessità di far crescere il nostro Paese.
2021-04-22	FI	PerosinoMarco	Ma veniamo ai numeri del Documento di economia e finanza e dello scostamento; sono numeri che fanno rabbrividire. C'è una contrazione delle entrate fiscali, evidentemente per le concessioni date di rateizzazione, dilazione e rinvio e anche perché la caduta verticale del PIL dell'8,9 per cento (se è giusta, perché a mio avviso è qualcosa in più) nel 2020, con un rimbalzo del 4,1 nel 2021, è veramente preoccupante, con un deficit all'11,8 per cento. Ripeto queste cifre che in Assemblea sono note a tutti, proprio perché fanno rabbrividire. Eppure ci sono segnali contrastanti: i BOT e i BTP a venti, trenta e cinquant'anni nelle aste dei giorni scorsi sono andati a ruba, con un interesse dello 0,75 per cento per i primi quattro anni che poi cresce leggermente. Ci sono state richieste da tutto il mondo. L'Italia gode ancora di una certa fiducia, per una serie di motivi. Abbiamo, però, la capacità di rimborso, che ci hanno insegnato a scuola, del debito pubblico, del debito con l'Europa, del debito con la Banca centrale europea e del debito con i privati (perché stanno per scoppiare gli NPL, che cresceranno in misura sbalorditiva)? Le cifre, infatti, prima o poi si pagano e si ragiona e lavora su di esse oppure bisogna azzerarle (e Dio non voglia). Le classi dirigenti di oggi, quelle non politiche della pubblica amministrazione e il CEO capitalismo, non capiscono più queste cose perché lavorano sugli algoritmi e non conoscono più la realtà. Ho chiesto ad alcuni manager se mai erano andati a visitare il reparto rifiuti in fondo al loro stabilimento, magari in bicicletta. Mi hanno risposto che è un anno che non vanno, forse due. Forse è meglio che vadano a vedere. Che fare, perciò (come diceva Lenin)? Se si sviluppa il lavoro come deve svilupparsi, pubblico e privato, ci saranno dei problemi per l'ambiente, perché, prima di arrivare all'economia circolare, al rimboschimento, a tutti i propositi che facciamo e che sono largamente condivisibili, lavorare ai ritmi necessari per realizzare la crescita creerà inquinamento. Fare investimenti in una prima fase avrà lo stesso effetto, ma devono essere fatti, soprattutto sulla sanità, che per troppo tempo abbiamo dimenticato, e sulle grandi opere pubbliche: prima le strade, i ponti, poi l'impianto della fibra ottica, per arrivare alla digitalizzazione. Non partiamo dal fondo: occorre rifare le opere pubbliche fondamentali, bisogna creare ricchezza. Io sono fautore, assieme al vice ministro Pichetto Fratin, dello strumento, lanciato in questi giorni, dei voucher : voucher per tutti. I lavoretti vanno bene, purché si lavori. Allungare il debito con la garanzia dello Stato a trent'anni è sempre una proposta del vice ministro Pichetto Fratin; parlare di condono edilizio e fiscale, magari cambiandogli nome, secondo me non è una bestemmia: si può proporre e può essere segno di un cambiamento, di una regolarizzazione dello stato di fatto. Quali sono gli umori della gente? La gente che parla con noi ci chiede quando potrà avviare interventi con il bonus al 110 per cento, se tutti i giorni - e qualcuno di noi lo ripete fino alla noia in questa sede - c'è una nuova interpretazione. È così ed è legato al concetto di condono edilizio. Chi segue queste questioni sa che è così. I privati hanno voglia di investire, ma vogliono certezze. È stato approvato ieri il decreto per le riaperture e si sono ingenerate delle discussioni. È l'inizio di una qualche certezza, per la quale ci vuole anche un po' di fortuna. Soprattutto occorre che il presidente Draghi - o chi per lui - acquisti vaccini in tutto il mondo a qualsiasi prezzo. Poi la struttura dell'Italia è in grado di vaccinare. I sostegni, come ha detto un collega qualche minuto fa, devono essere rapidi e devono essere erogati a chi spettano, perché qualcuno non ha sofferto, anzi ha guadagnato dalla pandemia. Ma dopo un anno di fermo alcuni settori sono veramente alla miseria. Purtroppo viviamo in un momento in cui, per colpa o per merito dei social, delle televisioni e dei giornali, c'è troppa polemica. Ma questa è la società, questo è il mondo e questi sono i tempi. Sta passando l'idea che si stia vivendo un periodo di vacche magre, soprattutto per i soldi dello Stato, e che grazie al recovery fund - che è debito, lo ripeto - si possa fare spesa pubblica in parte ideologica (il new green deal va bene, ma è ideologico) e spesa pubblica - Dio non voglia - clientelare e assistenziale. Ciò senza contare le scelte dei Governi passati, che noi di Forza Italia abbiamo sempre condannato in quest'Aula. Non c'è stata riduzione della spesa pubblica, ma ci sono alcune richieste assurde da parte di settori che non sono stati toccati. Questo mi fa dire che la crisi che c'è nella società è anche molto prepolitica: non dipende soltanto da noi, ma da un cambiamento in atto in una società edonista. Pertanto, seppure condividendo il motto di Gino Bartali, ossia «È tutto da rifare», ma con responsabilità, ci accingiamo ad approvare lo scostamento e il DEF.
2021-04-22	FdI	CalandriniNicola	Io già ieri in Commissione, nell'intervento in discussione generale, ho fatto riferimento a questi aspetti. Anche perché ricordo che Fratelli d'Italia presentò una risoluzione riferita proprio al metodo e non al merito, che chiaramente fu bocciata dall'attuale maggioranza. Quindi, è stato tutto rinviato al Piano nazionale di ripresa e resilienza. Anche questo, però, non è allegato al DEF, come richiedemmo anche qualche settimana fa, e che ancora non conosciamo a pochi giorni dalla sua consegna in Europa.
2021-04-22	FdI	DeCarloLuca	Signor Presidente, inizio col segnalare quanto già anticipato dal senatore Calandrini nella relazione di minoranza a questo provvedimento: il Documento di economia e finanza arriva sostanzialmente monco, privo cioè di quegli allegati che sono le prime cose che noi che facciamo i sindaci e gli amministratori guardiamo quando arriva una delibera regionale, ad esempio con i contributi. Ripeto, la prima cosa che guardiamo è a quanto ammontano i contributi e quindi spulciamo gli allegati. Ebbene, qui non li troviamo, non c'è alcun allegato, si è persa la possibilità addirittura di allegare a questo Documento il Piano nazionale di ripresa e resilienza, come noi chiediamo da mesi ormai. Lo abbiamo fatto in tutti i modi, lo ha fatto la nostra leader, lo abbiamo fatto in Commissione, l'hanno fatto i Capigruppo alla Camera e al Senato, credendo fosse fondamentale riuscire a discutere di questo tema prima del 30 aprile, data ultima entro la quale il nostro Presidente del Consiglio dovrà consegnarlo poi in Europa, vista la bocciatura di quello che invece, con un esercizio platonico, abbiamo discusso nelle Commissioni. Mi riferisco al piano predisposto dal Governo Conte 1 che l'Europa ha già bocciato con un sorriso, dicendoci di tornare a settembre, come quando un alunno è poco preparato ma ci prova lo stesso. È drammatico, perché in questo momento avremmo voluto poter discutere del tema, invece questo PNRR è rimasto nei cassetti di Città della Pieve e probabilmente arriverà l'ultimo giorno utile, di modo che questa fastidiosa opposizione che mette a nudo tutte le criticità di questa amplissima maggioranza non possa esprimersi sul merito e nemmeno sul metodo. Questa è la prima denuncia che facciamo da questi scranni perché - lo abbiamo detto il giorno dell'insediamento del Governo Draghi - noi saremo molto più leali di gran parte della vostra maggioranza e in questi giorni ce ne stiamo rendendo conto. Noi diciamo la stessa cosa da sempre; non abbiamo mai cambiato idea e gli italiani cominciano a riconoscerci questa coerenza, che non è strumentale ad aumentare la nostra percentuale. È semplicemente il metodo che ci siamo dati senza chiedere nulla in cambio per essere utili a questa nazione e continuiamo su tale solco, convinti, come siamo, che paghi. Capisco però che, a volte, i lavori parlamentari siano interpretati come una rottura di scatole e capisco che, quando la maggioranza è talmente ampia, la minoranza è trattata come un qualcosa che, se non ci fosse, sarebbe meglio, in barba a qualsiasi tipo di democrazia nel mondo. Ricordo che non esiste nessuna democrazia dove non esiste opposizione, anche se qui parrebbe così. Gli appelli all'unità nazionale devono essere assolutamente accolti, altrimenti chi non li accoglie, secondo i vostri standard, diventa un alieno, qualcuno che non ha nulla a che fare con la democrazia. Invece, la democrazia risiede proprio in questi banchi. Sono questi i banchi che rappresentano la democrazia, perché quelli rappresentano il Governo e questa è la maniera che avete per essere controllati, per evitare ciò che è accaduto oggi. Se non ci fossimo noi a stigmatizzare il comportamento irrispettoso nei confronti del Parlamento, oggi non ci sarebbe nessuno a dirlo. Ci siamo noi a presidiare quel campo.
2021-04-22	FdI	GarneroSantancheDaniela	Tutto è stato infatti rinviato al Piano nazionale di ripresa e resilienza, che però non è allegato. Sappiamo che tra pochi giorni il presidente del Consiglio Draghi lo dovrà consegnare in Europa e questo ci preoccupa molto. Ricordo che proprio in sede di discussione del PNRR Fratelli d'Italia aveva chiesto che il Piano nazionale di ripresa e resilienza fosse allegato al DEF. Se così fosse stato, oggi avremmo avuto qualcosa di cui discutere. È invece evidente a tutti che senza PNR e PNRR stiamo parlando praticamente del nulla.
2021-04-22	LN	PepePasquale	Signor Presidente, rappresentante del Governo, colleghe e colleghi, il Governo Draghi nasce dall'esigenza di dare discontinuità rispetto al precedente Governo Conte- bis, che si era manifestamente dimostrato incapace non solo di governare, ma ancor più di gestire l'emergenza coronavirus. Si tratta di una discontinuità che il presidente Draghi, insieme ai suoi Ministri, ha prontamente dimostrato con i fatti e negli atti, a cominciare dalla sostituzione del commissario per l'emergenza Arcuri e azzeccando la nomina del generale Figliuolo, i cui risultati si stanno vedendo in maniera visibile, giorno dopo giorno. La discontinuità si è vista anche quando ha cambiato il vertice della Protezione civile e quando, in maniera trasparente, ha deciso di affidare al prefetto Gabrielli i servizi segreti, al contrario di quanto aveva fatto Conte, che voleva tenerli per sé in maniera quasi gelosa. Ha segnato la discontinuità con una riforma del CTS, rendendolo più snello e modificandolo nei suoi componenti, anche in quelli apicali. La discontinuità, come detto anche dal ministro Garavaglia, si è manifestata anche con la spesa di ben 500 milioni di euro, che erano conservati in un cassetto, mentre le imprese del settore erano in sofferenza. La discontinuità si è segnata anche nel rapporto con l'Europa, visto che in tanti - forse anche noi - non si aspettavano che l'Italia bloccasse i vaccini AstraZeneca prodotti nel Paese e destinati all'Australia, così come quando il presidente Draghi ha detto in maniera serena, ma autorevole, che se il coordinamento europeo per l'approvvigionamento dei vaccini non funziona noi facciamo da soli, perché prima di tutto vengono la salute e gli interessi degli italiani. La discontinuità c'è stata anche quando sono state sbloccate 58 opere pubbliche per 66 miliardi di euro, con la nomina dei corrispondenti commissari. A proposito di opere pubbliche, è di poche ore fa la notizia che sono state chiuse le indagini preliminari sulla triste vicenda del ponte Morandi e - ci auguriamo - andranno a processo ben 71 indagati. Speriamo che i responsabili vengano assicurati subito e con certezza alla giustizia.
2021-04-22	M5S	MautoneRaffaele	Dopo la difficile, lunghissima e durissima resilienza l'Italia, in un contesto europeo sempre più aperto, più sensibile e più solidale alle esigenze, alle necessità e alle problematiche dei singoli partner, può e deve intraprendere la strada maestra della ripresa. A proposito di Europa, non posso non fare un passaggio sul contratto - che non esagero a definire capestro - siglato dal commissario europeo della salute con i vertici della Pfizer il 20 novembre scorso, pubblicato ieri dal giornale spagnolo «La Vanguardia». Al di là del prezzo di listino più alto di quello preventivato, a colpire sono soprattutto due aspetti. Il primo è l'assenza di penali previste a carico dell'azienda in caso di inadempienza o ritardi nella fornitura delle dosi di vaccino e del loro numero; il secondo, ben più grave secondo me, è la dettagliata esclusione di responsabilità di Pfizer da eventuali danni a terzi. Una volta che il vaccino è consegnato ai singoli Paesi, decade qualsiasi ipotesi di risarcimento, anche per eventuali reazioni o effetti collaterali non descritti nella scheda tecnica del farmaco. L'azienda non potrà essere ritenuta responsabile, né affrontare alcun risarcimento. Siamo in presenza di uno scarico totale di responsabilità. Signor Presidente, dopo questo dovuto passaggio, concludo dicendo che è mia convinzione affermare che sia fondamentale e condizione irrinunciabile il corretto utilizzo delle risorse recuperate e indirizzate verso programmi di investimento condivisi, capaci effettivamente di incidere sulla qualità della vita dei cittadini per poter guardare con una nuova e ritrovata fiducia al futuro. Facciamo sì che, con il contributo di tutti, quell'inno di speranza «andrà tutto bene», che più di un anno fa alleggiava nella triste atmosfera del primo lockdown, possa diventare una concreta certezza oggettivamente realizzabile.
2021-04-22	M5S	PellegriniMarco	Signor Presidente, onorevoli senatrici e senatori, rappresentanti del Governo, il Documento di economia e finanza è il principale strumento del ciclo della programmazione economica e di finanza pubblica e ci restituisce un quadro chiaro e preciso degli interventi adottati nell'anno passato, primo anno terribile della pandemia, e uno di quelli che metteremo in campo nel 2021 e negli anni seguenti. I riferimenti e le cifre contenuti nel DEF sono incontrovertibili e consentirebbero a tutti di fare un'analisi obiettiva circa le politiche economiche di contrasto alla crisi messe in campo dal Governo Conte II, lungo tutto il 2020, e dal Governo Draghi, negli ultimi due mesi. Sono numeri, tabelle e dati che sono al di sopra della propaganda che alcuni fanno e continuano a fare sui media e sui social. Rivolgo quindi un appello a tutti: parliamo di fatti e cerchiamo di dare informazioni precise e fedeli ai cittadini. Nell'anno 2020 l'indebitamento aggiuntivo contratto dallo Stato per fronteggiare l'emergenza economica e sanitaria causata dalla pandemia, utilizzando risorse interne, quindi non provenienti dall'Europa, è stato di 108 miliardi di euro. Di essi, quasi la metà, ben 56, sono andati alle imprese grandi e piccole, mentre 29,7 al comparto del lavoro (18 dei quali però erano relativi alla cassa integrazione guadagni, che è anche un aiuto alle imprese). Agli enti territoriali ne sono andati 10,8; alla sanità 8,2; a tutto il capitolo delle politiche per la famiglia e le politiche sociali, che comprende anche il reddito di emergenza, ne sono andati 6,1; infine, alla scuola 2 miliardi. Quindi, nel 2020 il Governo Conte II ha destinato 64 miliardi su 108 alle imprese e agli operatori economici, a testimonianza di quanta attenzione ci sia stata per il comparto, al di là delle chiacchiere e delle menzogne propalate a piene mani negli ultimi mesi. A tutto questo si aggiunga che con il decreto-legge cura Italia del marzo 2020 e con il successivo decreto-legge liquidità abbiamo aperto lo spazio alla moratoria dei mutui per le imprese, che ancora oggi investe un valore di 158 miliardi.
2021-04-22	M5S	PellegriniMarco	Tra l'altro, sempre l'OCSE ha lodato anche il taglio del cuneo fiscale che abbiamo fatto con il precedente Governo e il piano cashless, che come ben sappiamo, incrementa i pagamenti digitali. Proprio di questa misura, attaccata poco fa nelle dichiarazioni di voto di alcuni senatori dell'opposizione, viene riportato il costo. Basta guardare i dati che, ad esempio, provengono da diverse stime, anche di organismi privati - cito quelli del Forum Ambrosetti - secondo cui si tratta di una misura che si paga da sola e in più fa risparmiare al nostro Paese otto miliardi di euro di gestione del contante, ovviamente nel lungo periodo. Signor Presidente, torno ai numeri di prima e al loro significato politico. Abbiamo messo in campo quasi 400 miliardi di euro di risorse fino al 2026, tra protezione sociale e investimenti, più altre centinaia di miliardi di euro di garanzie per la liquidità. È un risultato storico, un cambio di paradigma e un'occasione di sviluppo che il Paese attendeva da anni e che deve utilizzare al meglio, per creare lavoro e benessere. Ieri, in audizione, l'Ufficio parlamentare di bilancio ha sottolineato che, anche grazie a queste misure, nel 2022 gli investimenti pubblici in valore assoluto torneranno finalmente al livello registrato - pensate! - nel 2009. Finalmente ci stiamo mettendo alle spalle dodici anni di austerity, di letterine da Bruxelles e da Francoforte e di «ce lo chiede l'Europa». Dichiaro quindi, congiuntamente, il voto favorevole del Gruppo MoVimento 5 stelle sul Documento di economia e finanza 2021 e sullo scostamento di bilancio.
2021-04-22	M5S	SantilloAgostino	Cari colleghi, mi vengono in mente le parole del presidente Draghi, quando ha detto che occorre lasciare un buon pianeta e non solo una buona moneta. Siamo sicuri che queste politiche economiche, su cui ci stiamo confrontando con l'Europa, creeranno un'Europa meno contabile e più solidale. È certamente un cammino difficile, che non è concluso, ma che perlomeno è iniziato.
2021-04-22	M5S	SantilloAgostino	Questi 40 miliardi saranno destinati a chi in questo periodo ha sofferto di più economicamente: stiamo parlando quindi degli imprenditori e dei lavoratori autonomi. Questo è importante, ma è soltanto un tassello del puzzle che stiamo componendo assieme per dare una visione di uscita definitiva dalla crisi economica causata dal Covid. Questo è uno degli ultimi tasselli, dopodiché torneremo a correre in libertà. Pensate, da febbraio 2020, quando abbiamo iniziato a curare il Paese con il decreto-legge cura Italia, abbiamo immesso la più ingente somma di risorse economiche nel nostro Paese sul territorio: stiamo parlando di ben 200 miliardi di euro. Sono soldi che, con i combinati disposti degli investimenti sul recovery, stanno indirizzando la politica economica dell'Europa. È una politica economica che l'Europa deve necessariamente cambiare e non può più essere quella che non è stata in grado di aiutarci di fronte alle gravissime crisi economiche del 2008 e del 2011.
2021-04-22	PD	BoldriniPaola	Infine, signor Presidente, c'è una questione importantissima. Il PNRR è un'occasione irripetibile e per questo non possiamo permetterci di sprecare nemmeno un euro. Dobbiamo identificare precise responsabilità di chi avrà il compito di attuare i progetti, con tracciamento delle stesse e senza cadere nell'indeterminatezza e nella generalizzazione delle responsabilità, come purtroppo sempre accade. Anche su questo l'Europa si aspetta da noi, come Paese, uno scatto di maturità, visto che siamo abituati a non monitorare gli esiti e valutare gli impatti. È questa la sfida forse più importante, cui non ci potremo sottrarre perché il futuro delle generazioni, come ricorda proprio Next generation EU, ci sta aspettando.
2021-04-22	PD	BoldriniPaola	L'Europa in questi giorni ha raggiunto un accordo, prima del vertice sul clima voluto da Biden, per l'abbassamento dell'effetto serra. Ricordo che anche la pandemia ha a che fare con i problemi climatici e con l'impatto ambientale, in quanto vi sono studi che mettono in strettissima correlazione la pandemia con il grado di inquinamento. Se noi riusciamo a vincere questa sfida, riusciremo ad avere anche più salute. Quindi, è un tema importantissimo.
2021-04-22	PD	BoldriniPaola	Un aspetto chiave per la ripresa economica è legato anche alle riaperture. Conoscete tutti il dibattito di questi giorni. Io, però, vorrei fare un ulteriore appello. Avevo cominciato il mio intervento con l'Europa e ritorno a parlare dell'Europa, perché essa si deve occupare anche di quei Paesi che non hanno la possibilità di accedere ai vaccini. Ricordo ancora, infatti, che il vaccino è globale e che nessuno si salva da solo. È un altro tema importante che dobbiamo attenzionare a livello europeo.
2021-04-22	PD	CollinaStefano	I dati sostanzialmente parlano in questi termini: per superare un anno, ovviamente non coprendo tutto quello che è mancato in termini di fatturato, ma salvaguardando la tenuta del Paese nel suo complesso, probabilmente servono - dico servono perché credo che questo conteggio sia valido tuttora - circa 450 miliardi, a fronte di una capacità straordinaria di indebitamento del Paese, che peraltro viene sorretta in questa straordinarietà anche dall'Europa, di 200 miliardi di debito, che abbiamo fatto e che facciamo oggi concludendo questo rally, dopo un anno, considerando tutti gli scostamenti. Questi 200 miliardi come li avremmo utilizzati? A che cosa avremmo dato risposta? Quali sarebbero state le priorità se non fossimo stati costretti a inseguire la pandemia, mese per mese? Credo che le priorità sarebbero state tre in modo particolare: la copertura dei costi fissi; il sostegno alla liquidità delle imprese; il sostegno della cassa integrazione. Sostanzialmente parlo del mantenimento della capacità produttiva attraverso il sostegno alla forza-lavoro e il mantenimento in essere degli asset, che determinano e sostengono la capacità di produrre del nostro Paese. Sì, probabilmente questo può apparire un ragionamento astratto fatto oggi, però credo ci aiuti a capire quali sono le risposte che dobbiamo dare con questo ultimo scostamento di 40 miliardi; le risposte che dobbiamo aprire e sulle quali ci dobbiamo concentrare per mantenere ancora la nostra capacità produttiva, sia riguardo agli asset sia riguardo alla forza lavoro. Lo ripeto: costi fissi e liquidità. Il secondo ragionamento che voglio fare è relativo alle riforme strutturali. Su questo voglio sottolineare incidentalmente il valore del grande patto di solidarietà che si è raggiunto in Europa tra le Nazioni, perché i Governi hanno compreso che l'Europa non è solamente un mercato interno, ma un sistema economico complesso con delle interdipendenze interne, che ha necessità di essere sorretto e aiutato per avere un'efficienza complessiva, il che significa intervenire per ridurre le disomogeneità e quindi dare aiuti e sostegni in modo disomogeneo per andare a sostenere quei pezzi del sistema che ne determinano la debolezza complessiva. Questo spiega perché all'Italia viene assicurata dal Next generation EU la fetta più significativa di risorse. L'Europa inizia finalmente a ragionare come sistema sociale ed economico, non solo rivolto verso le regole del mercato interno, ma valutando la propria capacità di competere nei mercati internazionali. Parlo quindi di un'Europa che guarda complessivamente alle filiere produttive che sono presenti nel continente, che si confrontano con le altre filiere presenti nel mondo. Si è trattato di un fatto fondamentale: l'Europa che capisce questo e che decide di allocare risorse straordinarie in modo disomogeneo, facendo anche dei passi inediti come l'istituzione dei titoli di debito europeo, seppur ancora circoscritti alla pandemia e non resi strutturali. In questo quadro ci vengono richieste le riforme. Al di là del fatto che in questo Documento manca il Piano nazionale delle riforme, che è sostituito dal PNRR, la sostanza c'è. Credo che la pagina 14 del DEF, che riporta i disegni di legge collegati alle decisioni di bilancio, sia il vero banco di prova del Governo e della compagine di maggioranza. Sono infatti qui riportati i disegni di legge sulla semplificazione e sul riordino in materia di start-up e PMI innovative, sulla revisione organica degli incentivi alle imprese, sulle disposizioni per lo sviluppo delle filiere per favorire l'aggregazione tra imprese e per la revisione del decreto legislativo n. 33 del 10 febbraio 2010, cioè il codice della proprietà industriale, solo per citare quelli di più stretto interesse della 10ᵃ Commissione permanente, a cui appartengo. Decidere i contenuti di quei collegati è il compito che ci aspetta, come Governo e come Parlamento, ma soprattutto come forze politiche. Diamo un'accelerata, per collocare l'Italia, nel dopo pandemia e nel dopo Covid, in un percorso di rilancio, non solo dell'Italia, ma dell'intera Europa.
2021-04-22	PD	CollinaStefano	Vedendo le cose oggi, però, possiamo fare una valutazione che credo possa essere comunque utile. Cosa avremmo fatto se avessimo potuto mettere già nel conto che c'era da superare un anno intero di sospensione dell'economia dell'intero Paese ed anche dell'intera Europa? Cosa avremmo fatto se avessimo potuto programmare le azioni sapendo che sarebbe saltata una stagione turistica e una stagione invernale, un anno di esercizi pubblici sostanzialmente chiusi, ma sapendo anche quali sarebbero stati i settori che avrebbero potuto continuare a lavorare perché essenziali? Insomma, una valutazione preventiva ma complessiva, mettendo a fronte di questa una stima di quelle che sarebbero state le risorse necessarie per fare questa traversata nel deserto, e anche le risorse che ragionevolmente avremmo potuto mettere a disposizione attraverso degli scostamenti di bilancio per contenere i danni e le ricadute negative.
2021-04-22	PD	MancaDaniele	Colleghi, non se ne esce. Dovremo saper scegliere insieme il nuovo volto dell'Europa e dovremo saper scegliere di staccarci insieme dall'idea sbagliata di un'Europa che nuovamente ricentralizza confini e Stati. Non abbiamo nulla a che vedere con l'Europa di Orban e dei suoi soci e seguaci; quell'Europa non garantisce futuro. Per queste ragioni, insieme a voi, dobbiamo realizzare questa nuova sfida e sostenere il nuovo volto dell'Europa per garantire un futuro ai nostri giovani.
2021-04-22	PD	MisianiAntonio	Signor Presidente, la sfida più difficile della politica economica in questa fase è tenere assieme l'emergenza e il rilancio dello sviluppo, che è la via maestra per riportare sotto controllo il debito, che è arrivato al 160 per cento del PIL. Il DEF si pone esattamente questo obiettivo: da una parte, lo scostamento (i 40 miliardi che devono finanziare quello che noi abbiamo chiamato il decreto imprese, lavoro e professioni), dall'altra, la scommessa per il futuro, lo shock di investimenti pubblici e le riforme strutturali da discutere e approvare in pochi mesi. Spendere tutti i 237 miliardi del PNRR entro il 2026 comporta un cambio di passo radicale per la pubblica amministrazione nel nostro Paese. Negli ultimi sei anni abbiamo realizzato 243 miliardi di investimenti. Nei prossimi sei anni vogliamo aggiungere altri 154 miliardi di spese aggiuntive (il 65 per cento in più). Noi possiamo scrivere il Piano nazionale per la ripresa più bello d'Europa, ma se continueremo a impiegare 16 anni per realizzare le grandi opere, come accade oggi nel nostro Paese, non andremo da nessuna parte.
2021-04-22	PD	ZandaLuigi	Il Governo Draghi si è insediato pressato da due urgenze, la lotta al Covid e le scadenze del recovery plan, ma senza riforme strutturali neanche i miliardi dell'Europa ce la faranno mai cavare. Il Governo sta lavorando alle riforme del sistema economico, tutte misure necessarie, indispensabili e urgenti, ma ancora più in alto c'è la grande questione del riassetto dei poteri dello Stato, del Parlamento e del Governo. Sono queste le pietre angolari traballanti del nostro sistema istituzionale che, da mezzo secolo, tengono l'Italia in una crisi permanente e che, a cascata, bloccano l'intero apparato dello Stato. Occuparcene, oggi, è il primo dovere del Parlamento, non del Governo.
2021-04-22	PD	ZandaLuigi	Oggi, con il Governo intento a battere la crisi, occuparci dell'Europa e della democrazia è un dovere di noi parlamentari, è solo nostro. Accontentarci del pur rilevante compito della conversione dei decreti-legge del Governo ci caricherebbe sulle spalle una pesante responsabilità nei confronti delle future generazioni.
2021-04-22	PD	ZandaLuigi	Questo è il nostro spazio: scegliere tra una democrazia robusta ed efficiente e un sistema fiacco e inconcludente, destinato a soccombere nella sfida con l'autoritarismo. Dobbiamo impostare con franchezza e onestà intellettuale un calendario dei nostri lavori che preveda sessioni di lavoro capaci di restituire al Senato il suo ruolo di indirizzo. Solo un quadro istituzionale solido potrà garantire successo al DEF, al PNRR, alla prossima legge di bilancio e ai tanti decreti di sostegno. Un dibattito franco e onesto significa che sull'Europa dobbiamo saper scegliere dove stare, tra un'Europa di Nazioni e un'Europa federale, tra un'unione tecnocratica e un'unione politica, tra i pieni poteri della Polonia e dell'Ungheria e la democrazia. Significa che la nostra Costituzione, a sua volta, deve scegliere tra bicameralismo perfetto, bicameralismo differenziato e monocameralismo; tra parlamentarismo all'italiana, semipresidenzialismo alla francese e cancellierato alla tedesca. Significa che dobbiamo esprimerci su cosa resti del XXI secolo, della divisione dei poteri e dello Stato di diritto.
2021-04-22	PD	ZandaLuigi	Signor Presidente, dibattere sull'Europa e sulla democrazia è strettamente connesso alle vicende drammatiche della crisi. Né il DEF né il PNRR saranno mai in grado di salvarci senza una forte impalcatura delle istituzioni e nemmeno se la nostra democrazia non saprà crescere in efficienza. Egualmente, nel nuovo mondo, nessuna Nazione europea potrà mai essere da sola un attore globale. Solo una struttura federale ci può salvare.
2021-04-22	PD	ZandaLuigi	Signor Presidente, farò preliminarmente due considerazioni politiche. La prima è sul Governo Draghi che, nonostante numerose difficoltà, mostra una qualità di lavoro molto buona: corretto, efficace e tempestivo nelle decisioni, autorevole e credibile. Sullo strappo di ieri per un'ora di lockdown in meno, resto alle cronache: il Governo era compatto, il capo di un partito di maggioranza no; è sempre grave, ma non è la stessa cosa. La seconda considerazione è sul ruolo del Parlamento, in un tempo nel quale le sue funzioni si sono largamente ridotte. Nella sorta di stato di eccezione permanente che stiamo vivendo, è legittimo che il Governo assuma più forza e maggior peso, ma non è questo il punto. Il punto è emerso nella seduta di ieri, quando le riserve del presidente Romeo sul cosiddetto disegno di legge Zan contro l'odio discriminatorio hanno aperto tra di noi un dibattito sul tema, vitale per il Senato, del margine che resta al Parlamento per legiferare su questioni diverse dai provvedimenti anticongiunturali del Governo. Apro una parentesi anche riferendomi all'intervento di ieri del senatore Quagliariello: gli anni Settanta, anni di terrorismo e di maggioranza di emergenza, sono stati ricchi di grandi riforme istituzionali e di grandi leggi fortemente divisive sui diritti civili. Anzi, ripensando a quegli anni con gli occhi di oggi, possiamo dire che fu proprio quell'interagire tra misure antiterrorismo, provvedimenti economici, decisioni istituzionali e nuovi diritti civili a salvare l'Italia da una catastrofe assoluta. Questo tema, che poi è il tema della complessità della vita, si ripropone adesso anche per noi. In questo contesto, il Documento di economia e finanza che stiamo esaminando con lo scostamento di bilancio, assieme alla relazione, al Piano nazionale di ripresa e all'ultimo rilevante decreto-legge, acquista un rilievo che va oltre le cifre molto importanti che questi provvedimenti espongono. Stanno qui, nella concomitanza di emergenze, urgenze e scadenze indifferibili, le fondamenta degli interrogativi sui margini rimasti al Parlamento, al di là dell'approvazione degli atti del Governo. Da mesi il Senato lavora a scartamento ridotto, come se vivessimo in un altro mondo, tranquillo e lontano dai drammi del mondo reale. La partita si gioca tutta tra la società italiana e il Governo e di questa partita il Parlamento è spettatore privilegiato, ma pur sempre spettatore. Nel mondo è nato un cambiamento che non si è ancora stabilizzato e sulla scacchiera mondiale resta incerto l'esito della partita tra le grandi e le medie potenze. In una fase così delicata, nell'Europa post-Brexit e con l'uscita di scena della cancelliera Merkel, le opportunità offerte dall'autorevolezza della Presidenza Draghi dovrebbero suggerirci di fare del Senato il centro di un grande dibattito politico sulle due questioni, squisitamente parlamentari, alle quali è legato il nostro futuro: l'Europa e la democrazia. Invece il Parlamento non solo ha perso gran parte del suo potere legislativo, ma ha anche rinunciato ad aprirsi ai grandi confronti politici che potrebbero dar forma al suo ruolo di indirizzo sulle prospettive del Paese. La sfida tra le democrazie e i sistemi autoritari finirà non con un compromesso, ma solo con vincitori e vinti. La vicenda tra Draghi ed Erdogan, nella quale sto totalmente dalla parte del presidente Draghi, è solo un ultimo segno, non minore, di quanto sia aspro questo confronto. Qualche giorno fa il presidente Biden, che ha già annunciato una conferenza mondiale sulla democrazia, ha detto, testualmente, che i nostri figli e i nostri nipoti faranno le loro tesi di laurea su chi avrà avuto più successo e su chi avrà vinto tra democrazia e autocrazia. La XVIII legislatura, la nostra, non sarà costituente, come pure avrebbe potuto essere. Auguriamoci che lo sia la prossima, pur così diversa dalle precedenti, per il ridotto numero dei parlamentari. Nei confronti di chi verrà eletto nel nuovo Senato abbiamo numerosi doveri, non solo di adeguare la Costituzione e il Regolamento alla riduzione del numero dei senatori, ma anche di lasciare una traccia sulle future riforme.
2021-04-27	FI	DalMasFranco	Caro Presidente del Consiglio, mettiamoci in testa che questo è un problema centrale. Dobbiamo avvicinare quei territori. Mi rivolgo anche agli amici del Veneto, cui dico che l'autonomia speciale differenziata che giustamente stanno chiedendo può svolgersi non in contraddizione, ma in cooperazione con una Regione vicina e contermine come il Friuli-Venezia Giulia, che vivrà non solo di porto, ma anche della capacità di essere connessa con il resto d'Europa. I Paesi di Visegrád si stanno unificando nell'Alta velocità, mentre noi resteremo fuori. Attenti a questo...
2021-04-27	FI	DalMasFranco	Noi avremmo accettato di buon grado una tale proposta che l'Europa a buon diritto avrebbe potuto imporci.
2021-04-27	FI	DalMasFranco	Signor Presidente, vedo che in buona sostanza questo Paese rimane sempre lo stesso, non fa quel passo in avanti che dovrebbe fare ed è ancora fermo alla retorica giustizialista, della quale qualcuno non riesce a liberarsi. È questa la ragione per la quale negli ultimi giorni il Governo ha dovuto lavorare in modo non banale e rassicurare l'Europa sulle cosiddette riforme orizzontali o di contesto, di cui la giustizia è un punto centrale. Non a caso, siamo stati fermi tutti questi anni perché sulla giustizia non abbiamo potuto fare quelle riforme.
2021-04-27	FI	DamianiDario	Passiamo a quella che è stata una nostra battaglia, il capitolo Mezzogiorno, di cui si è tanto parlato nel dibattito in quest'Aula. Al Mezzogiorno d'Italia il Piano destina 82 miliardi su 206; oltre il 40 per cento dell'intero Piano, una somma anche superiore alla clausola che conosciamo del 34 per cento. La portata del Piano è importante ed è un'opportunità unica per il Mezzogiorno, anche in questo caso superiore alle possibilità che il Mezzogiorno ha avuto con la famosa Cassa del Mezzogiorno e con gli investimenti che tanto sono serviti - e tanto serviranno anche questi - a ridurre il gap non soltanto con il Nord, ma con il resto dell'Europa. Per il Mezzogiorno d'Italia è una proposta importante ed è soprattutto un momento per dimostrare finalmente le grandi capacità e qualità del nostro Paese. È una sfida, quella della ripresa economica, importante. La politica oggi si gioca veramente in quest'Aula, con questo piano, la sfida per il futuro e si gioca anche tutta la sua credibilità. Ecco perché siamo qui non soltanto a portare le nostre proposte, ma soprattutto a rivendicare il ruolo di centralità del Parlamento su questo Piano. Per concludere, Presidente, vorrei rifarmi a uno spunto che mi viene offerto da una frase che lei ha pronunciato nel suo intervento in quest'Aula: «nell'insieme dei programmi che oggi presento alla vostra attenzione, c'è anche e soprattutto il destino del Paese». La parola "destino" sembra mettere paura, perché ci fa pensare all'oscuro e all'imprevedibile. Invece oggi abbiamo la necessità di prendere per mano e indirizzare il destino del nostro Paese. Con questo Piano lo possiamo fare assolutamente, indirizzando le scelte di oggi, non soltanto della politica nazionale, verso la migliore realizzazione del bene comune. Vorrei chiudere con una citazione particolare. Proprio sul destino Nietzsche scriveva: «Il nostro destino esercita la sua influenza su di noi anche quando non ne abbiamo ancora appresa la natura: il nostro futuro detta le leggi del nostro oggi».
2021-04-27	FI	DamianiDario	Qualche settimana fa, in un precedente intervento svolto sempre in quest'Aula, ho fatto un confronto tra quello che è oggi il Next generation EU, quindi il recovery fund, e quello che è stato negli anni passati, dopo la Seconda guerra mondiale, il Piano Marshall, ossia un grande piano di investimenti per far uscire dalla miseria della guerra - appunto - l'Europa. È un raffronto tutt'oggi assolutamente importante da fare, perché negli stessi numeri e nella stessa quantità economica possiamo assolutamente affermare che il recovery fund oggi ha una portata di investimenti maggiore anche dello stesso Piano Marshall. Soprattutto, c'è stato un cambio di passo: finalmente un debito che hanno mutualizzato tutti i Paesi europei; anche questa è stata una svolta importante. Ecco perché oggi il documento che approviamo ha una portata storica molto, molto importante, unica e straordinaria, che può rappresentare veramente il volano, lo sviluppo, la rinascita, la ripresa per il nostro Paese, se utilizzato al meglio. L'opportunità che ci viene data oggi è quella delle riforme, che non sono più rinviabili nel nostro Paese
2021-04-27	FI	GiammancoGabriella	C'è stato detto che non era possibile inserirlo tra le opere realizzabili entro il 2026. Ne abbiamo preso atto, ma siamo convinti del contrario, anche perché il progetto è pronto da tempo e potrebbe partire immediatamente. Per questo temiamo che, in realtà, manchi la volontà di portarlo avanti. Lo consideriamo un errore perché abbiamo competenze, capacità e risorse per farlo. Pertanto, confidiamo che il progetto possa essere realizzato con il Fondo per lo sviluppo e la coesione. Il ponte sullo Stretto è un'opera strategica per l'Italia e per l'Europa, oltre al fatto che darebbe una risposta alla crisi di una Regione che rappresenta il Sud nel Sud. Presidente, mi riferisco alla Sicilia, dove chiediamo possa arrivare la vera Alta velocità, come dice lei.
2021-04-27	FI	GiammancoGabriella	Infine, lei sa bene che la prima tranche di aiuti dall'Europa non arriverà prima dell'estate; nel frattempo, serve agire subito per salvare tanti lavoratori onesti che, con il loro sacrificio, hanno contribuito a limitare la diffusione dei contagi. Il virus non si propagherà più velocemente se i ristoranti chiuderanno un'ora più tardi; non sarà quell'ora a cambiare le cose. La nostra economia va sostenuta da...
2021-04-27	FI	GiammancoGabriella	Signor Presidente, presidente Draghi, membri del Governo, colleghi, fino a qualche mese fa ho temuto che l'opportunità rappresentata dal recovery andasse sprecata perché gestita con una visione di Paese che non condividevo, incentrata sull'assistenzialismo e sullo statalismo, che molti danni avrebbero potuto recare alla nostra economia. Oggi sono decisamente più ottimista. Presidente Draghi, ho apprezzato la sua capacità di imporsi in Europa e la volontà di rendere il Paese più competitivo proiettandolo verso il futuro. All'interno di questo testo ci sono anche le proposte di Forza Italia, su cui ci siamo confrontati negli ultimi mesi di lavoro parlamentare. Abbiamo sempre creduto nella necessità di avviare una grande stagione di riforme per far ripartire il Paese. Semplificare le procedure per la realizzazione delle infrastrutture, svecchiare la pubblica amministrazione, dotarsi di un sistema della giustizia più veloce e giusto, riformare il fisco alleggerendo il carico su famiglie, lavoratori e imprese saranno il presupposto essenziale per godere a pieno dell'opportunità che ci offre l'Europa. Tanti sono gli obiettivi del Piano, ma ve ne è uno che mi sta particolarmente a cuore, ovvero il rilancio del Sud. Gli investimenti messi in campo dovranno servire ad affermare un principio semplice, ma sacrosanto: ogni cittadino italiano deve avere le medesime possibilità, poter rivendicare gli stessi diritti e usufruire degli stessi servizi da Pantelleria a Bolzano. Complessivamente il Sud potrà contare su una mole di risorse senza precedenti. Presidente, come ha detto anche lei, si porterà avanti un lavoro corale. Per cui, il confronto con le amministrazioni locali dovrà essere costante. Nel Meridione c'è davvero tanto da fare. Chi conosce a fondo le problematiche del territorio è fonte preziosa di suggerimenti. Ascoltare in modo attento le singole realtà potrà fare davvero la differenza. Sarà importante impegnarsi, inoltre, affinché le risorse del Fondo per lo sviluppo e la coesione possano finalmente trovare utilizzo tempestivo ed efficace. Solo in questo modo, infatti, la generica autorizzazione di spesa di somme ingenti a valere su questo fondo uscirà dalle secche dell'immobilismo e le risorse saranno immesse per davvero nell'economia. Fino ad allora questo Fondo sarà virtuale e non reale. Per il Sud possiamo - per esempio - da subito recuperare tanti progetti validi che sono stati accantonati e avere più coraggio e ambizione. Abbiamo anche chiesto a gran voce che nel Piano rientrasse il ponte sullo Stretto.
2021-04-27	FI	SacconeAntonio	Ebbene, io penso che il cittadino italiano abbia capito che, innanzitutto, l'Europa c'è, l'Europa ha cambiato passo, l'Europa, finalmente, si sta dimostrando solidale ed è un processo che è stato avviato con il quantitative easing, di cui è stato autore proprio il presidente Draghi. Questo processo di solidarietà si sta perfezionando, purtroppo, in questa fase di pandemia, ma finalmente abbiamo l'Europa che tutti immaginiamo e sogniamo. Certamente, dobbiamo dire con molta chiarezza, signor Presidente, che indietro non si torna. Non si può tornare indietro. Dobbiamo, però, dire, con altrettanta chiarezza, che tutto ciò dipende solo da noi, dalla nostra serietà e dalla nostra affidabilità. Se noi cederemo al richiamo dell'istinto naturale della ricerca del consenso, difficilmente attueremo questo piano ambizioso. Se, invece, avremo come bussola gli interessi generali del Paese, siamo convinti che si potrà portare a compimento questo Piano. L'altro elemento che rassicura il cittadino italiano è il fatto che i soldi ci sono, sotto varie forme: a fondo perduto, prestiti, fondi inimmaginabili. Tutto ciò lo rassicura, perché sa che non è più solo e, soprattutto, che può avere speranza: e senza speranza non può costruire il suo futuro. Poi, ci sono i dubbi e le preoccupazioni dei cittadini italiani, che io ho voluto sintetizzare con una domanda: ma siamo in grado di spendere tutti questi soldi? Soprattutto, siamo in grado di spenderli bene? La risposta, che purtroppo non c'è in questo Piano, si chiama riforme. Le riforme sono state rinviate. Pertanto, ci sarà la possibilità per il Parlamento di entrare nel merito di queste riforme. La vera sfida, però, saranno le riforme che attueranno il Piano nazionale. Lì si dimostrerà il coraggio di questa classe dirigente: se è una classe dirigente consapevole delle difficoltà del Paese oppure se è una classe dirigente tutta rinchiusa su se stessa. Il cittadino italiano, presidente Draghi, è consapevole della Babele normativa che lo attanaglia da troppi anni. Peraltro, a questa Babele si aggiunge la Babele narcisista di scienziati che, negli ultimi tempi, hanno messo da parte la scienza e hanno esaltato l' influencer. È un cittadino italiano, mi permetto di dirlo, sconfortato dalla Babele delle competenze, dei conflitti di competenze tra le Regioni e lo Stato centrale. Il nostro compito è abbattere tutte queste "Babeli". Siamo consapevoli che non ci sono più scuse, che dipende solo ed esclusivamente da noi, da questa classe dirigente. Presidente Draghi, il giorno dell'insediamento lei ha citato Schumpeter: sostituire parti vecchie con parti nuove. Le parti vecchie sono quelle obsolete, quelle che bloccano la libera iniziativa, quelle che non danno dignità alla persona. Noi auspichiamo, signor Presidente, che in questo Piano ci sia una vera e autentica transizione e non una associazione, perché transizione vuol dire mettere da parte le parti vecchie per costruire le parti nuove. Presidente, come lei ben sa, questo è un Governo frutto della generosità e della responsabilità di tutte le forze politiche diverse tra loro. Ora, però, è necessario costituire un compromesso sulle riforme, che significa l'incontro nobile di idee diverse per il bene dell'Italia. Ha citato De Gasperi. Mi permetto di ricordare una sua frase prima della partenza per Cleveland: sono convinto che, in uno dei momenti più angosciosi e nonostante tutti i soliti disfattisti che girano intorno a noi, l'Italia dimostrerà di essere pronta e degna fra i Paesi liberi e civili. Signor Presidente, questo è il nostro auspicio.
2021-04-27	FdI	DragoTizianaCarmelaRosaria	Illustri Presidenti, gentili colleghi, rispetto al Governo Conte il corpus del PNRR è rimasto sostanzialmente invariato e ciò condizionerà e indebiterà gli italiani per quasi quarant'anni. Nel PNRR il Parlamento ha avuto competenze residuali e viene citato una sola volta al suo interno. Noi di Fratelli d'Italia riteniamo che la collaborazione tra Governo e Parlamento sia fondamentale, ma, alla stregua del Governo precedente, non si rispetta lo spazio che spetterebbe alle forze politiche. Pertanto, si dovrebbe tornare al più presto ad un equilibrio democratico, dando voce al popolo. Siamo stati autorizzati dall'Europa, ma i rappresentanti del popolo non hanno avuto neanche il tempo per discuterne i contenuti appieno. Nessuno è a conoscenza delle ripercussioni che questo programma potrà avere sulle generazioni future. Non si può più sbagliare. I fondi destinati al Sud devono essere investiti con cognizione di causa. Al Sud dobbiamo ridare dignità alle persone, ai docenti, alle famiglie, alla natalità che è sempre stata un punto di forza ma che negli anni, a causa della recessione economica, è andata via via peggiorando, soprattutto per le fasce più deboli. Assistiamo all'implementazione di alcuni provvedimenti, per i quali, al contrario, si parte dall'arrivo anziché dall'inizio. Mi riferisco, in questo caso, alla scuola e al piano di reclutamento dei docenti. Questo è un momento unico per poter realizzare quello che da anni si dice all'interno della scuola: trasformare le cattedre di diritto in cattedre di fatto; le cattedre di fatto in cattedre di diritto; le cattedre in deroga in cattedre di diritto. Ma veniamo al punto che riguarda in primis le donne, le nostre insegnanti, il mondo della scuola. Dove sono le pari opportunità tanto decantate dal PNRR e dal Governo di unità nazionale? In questo modo, tutta una serie di diritti garantiti oltre che a livello nazionale anche a quello europeo (come i diritti ad avere una famiglia, una equa retribuzione, una stabile dimora, nonché il diritto ad una integrità fisica), sono tutti posti a repentaglio nel perdurare di anni di servizio fuori sede; anni d'obbligo previsti per legge. In realtà, il servizio da loro prestato è stato ampiamente duplicato, triplicato, quadruplicato. Se si continuerà su questa scia, dove andremo a finire? Forse si ritiene più utile assicurare la temerarietà della lite? Chi ne potrebbe trarre vantaggio? Oppure siamo già in campagna elettorale, per cui 10.000-12.000 docenti sono meno appetibili di 68.000 o di 500.000? Dal 2008 ad oggi, assistiamo ad un progressivo ridimensionamento dei diritti del lavoratore dipendente fuori sede e la situazione di pandemia ne ha aggravato gli effetti. Si deve agire ora, non domani. Presidente Draghi, signori Ministri (mi rivolgevo ai ministri Orlando, Bianchi e Brunetta, ma nessuno dei tre è presente), gentili colleghi, si tratta di semplificare. Ulteriori ed evidenti criticità avrebbero sede nei metodi di lavorazione delle pratiche di pensionamento del personale docente. Il flusso di informazioni, che dovrebbe avvenire tra SIDI (il sistema informatizzato del MIUR) e l'Inps secondo un ordine di priorità e tenendo conto dell'effettiva disponibilità dei posti destinati alla mobilità, avviene non rispettando una cronologia logica e conseguenziale, tanto che l'Inps dovrebbe riuscire a comunicare al MIUR i dati riferiti ai pensionamenti del personale docente in anticipo rispetto alla scadenza della presentazione delle domande di mobilità e, conseguentemente, prima che il SIDI venga chiuso. Ciò permetterebbe ai docenti di venire a conoscenza in tempo utile dei posti realmente disponibili ai fini della mobilità. Ciò non avviene, in quanto le pratiche dei pensionamenti vanno lavorate successivamente alla presentazione delle domande in mobilità. Dovremo ancora semplificare, ma questo Governo preferisce non occuparsi della questione. Come si potrà porre in essere questa riforma di importanza epocale se non vi è la minima attenzione a queste problematiche? Pertanto sembrerebbe che, rispetto al Governo Conte, nulla sia cambiato. A tale scopo, sempre per garantire e assicurare le pari opportunità, non è stata presa in considerazione la costruzione delle mense scolastiche al Sud. A fornire un servizio alla famiglia, non sono solo gli asili nido. Le mense scolastiche permetterebbero tempo pieno a scuola, studio assistito, doposcuola didattico personalizzato, aumento dell'occupazione femminile, migliore organizzazione dei tempi lavoro famiglia. Per quanto riguarda le infrastrutture, il ponte sullo Stretto è stato assolutamente dimenticato. Suggerirei un nome: Penelope. Penelope tesseva e disfaceva la tela, così come è stato per il ponte sullo Stretto. La tela tessuta era di 3.300 metri, ma il Governo Monti ha provveduto a disfare la tela. Adesso si potrebbe rimediare e si potrebbe nuovamente permettere questa tessitura definitiva. Quindi, il ponte sullo Stretto Penelope "s'ha da fare".
2021-04-27	FdI	GarneroSantancheDaniela	Noi abbiamo un ruolo anche più difficile, se mi consente, perché noi rappresentiamo l'opposizione in questo Parlamento, ed essere opposizione è un compito molto difficile che ci fa assumere ancora più responsabilità. Come potremmo dare il nostro voto come se firmassimo una cambiale in bianco? La realtà è che non possiamo in ventiquattro ore; per carità, qui siederanno tutte persone più perspicaci e più veloci di noi, che hanno saputo leggere molto bene e dettagliatamente tutte le pagine del suo PNRR. Per noi non è così. Però dobbiamo anche sfatare un altro mito, anche perché non bisogna dare tutte queste speranze agli italiani, dicendo che adesso arriveranno i soldi dell'Europa e del recovery fund e si metteranno a posto tutti gli enormi danni che ha provocato la pandemia alla nostra Nazione. Ebbene, non so se sarà proprio così, perché ad oggi il suo Governo, assieme al precedente, è riuscito a spendere quasi 200 miliardi. Oggi noi stiamo parlando di 130 miliardi di debito, ma quei 200 miliardi sono stati spesi non male, malissimo, perché certamente non sono serviti a tenere in piedi l'economia, non sono serviti a salvaguardare i posti di lavoro e non sono serviti ad aiutare gli ultimi. Sono stati buttati nel cestino, perché voi avete speso quei 200 miliardi con una visione ideologica, che è quella di accontentare un po' tutti i partiti della maggioranza. E ci siamo trovati il bonus vacanze, che certo non mi sembra uno strumento per aiutare il turismo; ci siamo trovati i banchi a rotelle, che sono stati devastanti, perché vediamo come è messa la scuola ancora oggi, e non ci sembra certo che abbia aperto in sicurezza. Avete dato delle mance; noi li abbiamo chiamati non decreti sostegno e ristoro, ma elemosina. Lei si ricorderà bene che con l'ultimo assegno - e non tutti l'hanno ancora ricevuto - avete dato un sostegno partendo dai dati, con un contributo dall'1,7 al 5 per cento del fatturato perduto. Beh, ci vuole un bel coraggio a chiamarlo decreto sostegni. Pertanto, il mito che si deve sfatare è proprio quello di non presentarsi agli italiani dicendo che adesso arrivano i soldi dell'Europa. Peraltro, molti di questi sono un debito che peserà sulle nostre future generazioni. Se ci permette, avremmo voluto avere il tempo per poterlo analizzare.
2021-04-27	FdI	GarneroSantancheDaniela	Signor Presidente, onorevole Presidente del Consiglio, a me onestamente sorge qualche dubbio su questo PNRR. Soprattutto mi sorge il dubbio che sia stata una trattativa tra lei e la Commissione europea: infatti, quando sento dire «garantisco io», mi viene il dubbio che forse l'Europa non si fida dell'Italia o non si fida degli italiani. A noi sembra impossibile che si possa esautorare questo Parlamento, che è l'unico luogo dove siedono i rappresentanti del popolo, e ci si nasconda dietro la data del 30 aprile. Sappiamo tutti che quella del 30 aprile non è una data perentoria e che qualche giorno in più si sarebbe potuto prendere se si avesse avuto a cuore il luogo deputato dove siedono i rappresentanti del popolo.
2021-04-27	LN	RipamontiPaolo	Il recovery plan evidentemente non può essere la soluzione a tutti i problemi, soprattutto se non è accompagnato dalle riforme che tutti si aspettano. È però sicuramente una straordinaria opportunità. Nella riforma che l'Europa ci chiede relativamente alla parità di genere, diritti sociali e sostenibilità, l'Europa e soprattutto lei, signor Presidente, difendeteci da quei Paesi che fanno concorrenza al nostro Continente, che queste regole non le rispettano. Fatelo e noi saremo con lei, whatever it takes, signor Presidente.
2021-04-27	M5S	PellegriniMarco	In quella lettera Conte e gli altri otto leader europei chiedevano più risorse finanziate da debito comune europeo. Da quel 25 marzo, si è innescato in Europa un dibattito che, a fine luglio 2020, ha finalmente portato alla nascita del recovery fund da 750 miliardi. Il Piano nazionale, quindi, è un risultato conseguito dal Governo Conte 2, confermato dall'attuale Esecutivo al 100 per cento nelle sue missioni e nella sua struttura. Altro che discontinuità; tra l'altro, non avrebbe potuto essere diversamente. Il Piano e lo sforzo compiuto dal Governo Conte 2 per farlo digerire ai Paesi cosiddetti frugali andranno anche apprezzati per la loro eredità politica, culturale ed economica, perché non c'è dubbio che, ancora oggi, il cammino per il cambiamento dell'Unione europea sia tutt'altro che compiuto. È, però, parimenti indiscutibile che qualcosa di epocale e di irreversibile sia avvenuto: l'emissione di titoli di debito comune, la sospensione del Patto di stabilità, gli stimoli monetari espansivi della BCE sono una vera e propria rivoluzione. Intorno a questi cambiamenti si sta sviluppando in Europa un dibattito che, giustamente, chiede di ampliare la carica di cambiamento che la pandemia si è portata dietro. Secondo me, se economisti come Blanchard e Pisani-Ferry proprio in questi giorni tornano a chiedere lo smantellamento di parametri anacronistici e senza alcuna base scientifica, come il 3 per cento del rapporto deficit -PIL o il 60 per cento del rapporto debito-Pil, se tutto questo sta avvenendo, vuol dire che noi del MoVimento 5 Stelle abbiamo reso fertile il terreno del cambiamento e i suoi frutti germoglieranno e cresceranno sempre di più, perché queste idee cammineranno sulle nostre gambe.
2021-04-27	M5S	PellegriniMarco	Tutto nacque dalla lettera scritta da Conte il 25 marzo 2020, capace di riunire attorno a sé e all'Italia i Governi di altri 8 Paesi e di produrre uno sconvolgimento nelle politiche europee di austerity, che lei ben conosce, presidente Draghi. Nel marzo 2020 l'Europa pensava ancora di poter contrastare le drammatiche conseguenze della pandemia utilizzando MES o BEI. Colleghi, mi viene davvero da sorridere per non piangere ripensando a chi, in quest'Aula, spacciava per salvifico uno strumento miope e di fatto condannato come inefficace dalla storia delle recenti crisi finanziarie.
2021-04-27	M5S	TurcoMario	Il Piano nazionale di ripresa e resilienza, in continuità con quello approvato dal Governo Conte 2 - a cui è doveroso rivolgere un vivo ringraziamento - rappresenta un'opportunità irripetibile per promuovere investimenti pubblici, introdurre riforme, sostenere lo sviluppo e realizzare la questione sociale del Paese. Non possiamo, però, dimenticare, Presidente, che il nostro Paese ha ricevuto maggiori fondi europei per le condizioni di arretratezza socio-economica del Sud Italia, divenuta una delle aree più povere e sottosviluppate d'Europa. Per questo motivo, il Meridione d'Italia si attendeva maggiori investimenti rispetto a quelli previsti, se si fossero applicati gli stessi criteri seguiti dalla UE in sede di assegnazione delle risorse ai singoli Stati membri.
2021-04-27	M5S	TurcoMario	La nuova riforma in materia di appalti pubblici dovrà dare certezza al quadro normativo, ridurre le diverse fasi degli investimenti, introdurre nuovi strumenti gestionali di monitoraggio, risolvere l'annoso problema dei ricorsi e dei contenziosi, prevedere un certificato di qualità delle imprese affidatarie, che attesti la loro sostenibilità economico-finanziaria, onde scongiurare crisi aziendali in corso d'opera, rivedere i compiti del responsabile unico del procedimento (RUP) e, inoltre, introdurre una accountability verso i cittadini sullo stato di avanzamento delle opere pubbliche. Inoltre diventerebbe anche importante, per il Sud Italia, l'inserimento della cosiddetta clausola di inclusione economica. Signor Presidente, voglio evidenziare alcune criticità, su cui ritengo che il Governo debba necessariamente impegnarsi ufficialmente in quest'Aula, sulle modalità certe di reintegro dell'anticipazione di 15,5 miliardi di euro per i fondi FSC, sulla realizzazione di centri di ricerca e stazioni di rifornimento di idrogeno anche nel Sud Italia, sul rafforzamento della spesa per l'ammodernamento delle linee ferroviarie interne al Meridione, con particolare riferimento alle infrastrutture di prossimità (in Aula sono state già citate le tratte Taranto-Bari e Taranto-Napoli: tre ore per 300 chilometri) e sulla possibilità, anche per il Sud, di intercettare i traffici marittimi intercontinentali. Nella realizzazione della transizione energetica saranno poi importanti le decisioni sull'impianto siderurgico di Taranto, dove l'unica transizione ammissibile dovrà prevedere l'abbandono del carbone, non più sostenibile, sperimentando nuovi processi produttivi innovativi, la valutazione di impatto ambientale speciale (VIAS) e anche un accordo di programma, finalizzato a gestire le linee produttive destinate alla chiusura. Signor Presidente, concludo ricordando che il successo del piano di ripresa può dipendere solo dalla crescita del Sud Italia. La pandemia ci lascia un Paese con maggiori disuguaglianze, che non possiamo ignorare. L'Europa ha condizionato l'erogazione dei fondi alla riduzione di tali disuguaglianze: non possiamo rischiare di perdere tali risorse. I fondi destinati al Sud sono ritenuti insufficienti e continueremo a sostenere la necessità di rivedere tali risorse per il Sud. Allo stesso tempo, sappiamo che oggi la partita più importante da vincere è quella di spendere queste risorse nel miglior modo possibile.
2021-04-27	PD	MalpezziSimonaFlavia	Capisco che altre forze facciano più fatica a rivendicare questa affinità e questa visione comune. Sono, tra l'altro, quelle forze che sono state titubanti e anche molto contraddittorie nei confronti di questo Piano e che, per esempio, in Europa non lo hanno approvato. Questo anche perché, molto probabilmente, sono le forze vicine a Orban e al partito Fidesz, forze che in Europa pensano che aiutare i Paesi come il nostro sia un errore. Noi, invece, non abbiamo mai cambiato idea. Siamo per l'Europa e questa è l'Europa che vogliamo.
2021-04-27	PD	MalpezziSimonaFlavia	Signor Presidente, anche le riforme vanno sottratte alle pressioni politico-elettorali. Serve un cambio di passo all'altezza della sfida in atto. Noi ci saremo; riteniamo il Next Generation un successo di chi, come noi, ha sempre creduto nell'Europa e siamo contenti che chi non ci credeva oggi abbia cambiato idea.
2021-04-27	PD	MalpezziSimonaFlavia	Signor Presidente, signor Presidente del Consiglio, membri del Governo, ogni storia, come quella che stiamo vivendo oggi, ha un suo inizio. E, se oggi siamo qui a discutere dei 248 miliardi di euro complessivi che l'Europa mette a disposizione del nostro Paese, lo dobbiamo di sicuro al prezioso lavoro di negoziazione della nostra delegazione che il 21 luglio scorso, dopo giorni difficili di trattative, ha contribuito in modo decisivo alla nascita di questo strumento straordinario da 750 miliardi di euro per salvare i Paesi più colpiti dal Covid. Si tratta di uno strumento che segna un cambio di passo decisivo anche per l'Europa, diventata così davvero la casa di tutti. Il recovery, infatti, è una grande occasione per l'Italia, ma lo è anche per l'Europa. È un'opportunità unica che abbiamo per poter procedere davvero verso una positiva integrazione solidale, mettendo in campo una politica permanente di condivisione, che implica che i Paesi sappiano tenere il loro debito sotto controllo, rendendo però sostenibile, attraverso una crescita robusta, quello che loro sono. In questo modo, quel Patto di stabilità potrà essere trasformato in un vero patto di sostenibilità, in questo caso ambientale e sociale. Presidente Draghi, io non ho problemi a dire che l'agenda che lei ha delineato è l'agenda dei democratici, perché è un'agenda europeista, che mette al centro le donne, i giovani, il capitale umano, l'ambiente, l'innovazione e le riforme per modernizzare il Paese.
2021-04-27	PD	MisianiAntonio	Aver ottenuto questo risultato è una grande vittoria di chi, a Roma come a Bruxelles, ha sempre lavorato per l'Europa della solidarietà e della responsabilità. È invece una battuta d'arresto, anzi una sconfitta, di chi in Europa ha remato contro e in Italia sosteneva, anche in quest'Aula, che dall'Europa era meglio uscire; e oggi finalmente ha cambiato idea.
2021-04-27	PD	MisianiAntonio	Questa, infatti, è la forza del riformismo quando diventa azione politica. Faremo queste riforme se dimostreremo con i fatti che le dobbiamo fare non perché ce lo chiede l'Europa, ma perché quelle riforme convengono all'Italia e agli italiani.
2021-04-27	PD	StefanoDario	Ciò premesso, sono consapevole che sia un punto di caduta significativo leggere nero su bianco alla pagina 11 di questo documento che il 40 per cento circa delle risorse territorializzabili del Piano sono destinate al Mezzogiorno, "scollinando" così la percentuale del 34 per cento legata alla mera popolazione residente. Tuttavia, non credo basti perché i parametri adottati dall'UE per assegnarci il 25 per cento della dotazione complessiva, come è noto a tutti, erano e restano tre: popolazione residente, PIL pro capite e tasso di occupazione. Su questi tre parametri il Sud, con le sue storiche criticità, purtroppo ha trainato in negativo il saldo della valutazione, facendoci assegnare questa quota così importante. Quella del 40 per cento non è, quindi, una vittoria, tantomeno un traguardo; è semmai l' incipit - per questo ringrazio sinceramente il ministro Carfagna - di una nuova e ritrovata consapevolezza nel dover procedere a una vera e propria inversione di rotta per rimettere il Sud in collegamento non solo con il Nord, ma con tutto il Vecchio continente. Presidente, questo è il motivo per cui non è una vittoria e nemmeno un traguardo perché personalmente il problema lo riscontro nella difficoltà o, quasi, nell'impossibilità di veder declinato quell'impegno anche nelle successive 300 pagine, a partire proprio dalla missione che territorialmente è la più significativa, ossia quella delle infrastrutture. Ebbene, in questa missione all'Alta velocità per il Sud viene assegnata una dotazione finanziaria pari alla metà dei fondi destinati al Nord, con l'esclusione radicale, tra l'altro, della dorsale adriatica da questo acceleratore della crescita. Sapevo fin dall'inizio - e l'ho detto in tutte le salse in quest'Aula - che il concetto di cantierabilità stringente che l'Unione europea ci introduceva rischiava di tradursi per il Mezzogiorno in una sorta di beffa, ma evidentemente non è bastato. Così come non basta, signor Presidente, che l' upgrade da PNRR per l'Alta velocità nel Mezzogiorno si traduca nei previsti 100 chilometri all'ora per la Palermo-Catania o, ancora, nelle tre ore necessarie per percorrere i 300 chilometri che separano Napoli e Taranto. A tanto ammonta quella distanza. Occorreranno tre ore per percorrere 300 chilometri. Presidente, come vede, non è un fatto di campanile poiché i numeri sono elementi oggettivi e fanno emergere in maniera evidente come la dicitura relativa all'investimento 1.2, ossia - cito testualmente - «Linee ad alta velocità nel Nord che collegano all'Europa», sottolinei una distanza siderale e per questo forse incolmabile rispetto al Sud. Le cifre per la prima indicano uno stanziamento di 8,57 miliardi, mentre per il Sud di 4,64. Numeri, laddove è stato possibile rilevarli, che non possono non destare le preoccupazioni di un intero Mezzogiorno che guarda a questo passaggio come un'occasione storica: 550 sindaci ci hanno sottoposto un appello.
2021-04-27	PD	StefanoDario	Per questo, Presidente, in questo luogo, con la responsabilità che sento nel continuare a sostenere questo Governo in passaggi significativi, ho il dovere di chiederle senza filtri un impegno chiaro ad aprire sin da ora un set di paracadute per il nostro Mezzogiorno. Lo ripeterò fino a rischiare di sembrare ossessivo: il requisito della cantierabilità non può essere l'alibi per tradire un impegno che anche l'Europa ci ha chiesto.
2021-04-28	FI	ParoliAdriano	Contiamo tutti su un futuro migliore, però oggi assistiamo a una serie di piccoli paradossi, che abbiamo anche affrontato in Commissione e su cui viene da sorridere dovendoli affrontare nel concreto. Anche la riproposizione del codice della strada, che mi risulta essere fermo alla Camera, va affrontato perché, continuando a intervenire per spizzichi e bocconi, ci troviamo con queste contraddizioni totali, di cui faccio un esempio davvero banale. L'Italia è un Paese che si augura di poter ospitare tanti turisti stranieri che magari vengono dal Nord Europa con la propria auto con targhe straniere. Costoro si ritroverebbero e si ritroveranno, se non interveniamo, con l'impossibilità di rivolgersi a un'officina meccanica perché un meccanico italiano non può guidare un'auto con la targa straniera. La soluzione fino a poco tempo fa era che utilizzasse la targa prova. Oggi la targa prova diventa inutilizzabile perché viene riservata solo a veicoli non ancora immatricolati. Non mi sembra un problema insormontabile, ma va affrontato e risolto. Se ogni volta gli emendamenti si ritengono inammissibili, incompatibili o vengono comunque rinviati a una prossima soluzione che mai arriva, è un problema.
2021-04-28	FI	RizzottiMaria	Signor Presidente, onorevoli colleghi, parlerò da medico e non da politico di maggioranza, perché forse dovrei dire altre cose. Dirò le stesse cose che dico da più di un anno. Era il 22 aprile 2020 quando, in un mio comunicato in Commissione e anche in quest'Aula, facevo notare il caos e il dramma che il Paese stava vivendo a causa di un motivo ben specifico, ovvero l'assenza di un piano pandemico aggiornato. Oggi, 28 aprile 2021, a più di un anno di distanza, sarebbe troppo semplice per noi di Forza Italia dire: ve l'avevamo detto. Eppure siamo qui a discutere della mozione di sfiducia presentata nei confronti del Ministro della salute, riconfermato nel Governo che il mio Gruppo sostiene per la grande fiducia che ripone nel presidente Draghi e, a maggior ragione, per il PNRR che abbiamo votato convintamente ieri. Le mie 68 interrogazioni (sono tutte qua), presentate da quando è scoppiata la drammatica emergenza, non hanno mai ricevuto una risposta. Secondo il Regolamento del Senato, l'interrogazione a risposta orale viene posta all'ordine del giorno non oltre il quindicesimo giorno dalla presentazione, mentre alle interrogazioni con richiesta di risposta scritta il Ministro risponde entro venti giorni. Queste sono un esempio plausibile del fatto che al Ministero della salute c'era e c'è qualcosa che non va; non so se il Ministro o forse il potentissimo Capo di gabinetto (e a questo punto mi rifaccio alle dichiarazioni del sottosegretario Sileri, che condivido totalmente), o forse per colpa dell'ex segretario generale più volte chiamato in causa. Abbiamo cominciato con le autopsie (interrogazione a mia prima firma del 12 maggio 2020), dopo tre circolari del Ministero che le bloccavano in tutta Italia. Perché? Mai avuto risposta. Eppure è stato grazie alle autopsie che si è scoperto che la polmonite interstiziale era dovuta a una coagulazione intravasale disseminata che, se curata subito, avrebbe forse reso inutile l'acquisto di migliaia di ventilatori anche taroccati come sta dimostrando un'indagine della magistratura; e ancora, 27 maggio 2020, in un'altra mia interrogazione: richiesta di un programma nazionale per il reperimento dei reagenti. No reagenti, no tamponi; 19 giugno 2020: ulteriore richiesta sul piano pandemico. Dovevamo tracciare, testare, isolare e trattare, come è stato fatto in Senato. Il Senato è una piccola azienda dove circolano anche 3.000 persone al giorno: termoscanner all'ingresso, tamponi per quattro giorni alla settimana da un anno, isolamento immediato dei positivi e dei loro contatti, mascherine (all'inizio delle sue dichiarazioni ritenute non indispensabili) e distanziamento. In un anno e mezzo, su 321 senatori 40 positivi con trattamento immediato e nessuna complicanza. Non si poteva imparare e prendere ad esempio? Tracciare, testare, isolare e trattare: questo doveva essere fatto ovunque. Signor Ministro, gradirei la sua attenzione visto che è il protagonista di questa mattinata, grazie. Invece no, riunioni segrete del Comitato tecnico-scientifico e atti secretati. Ricordo l'intervista del direttore generale della programmazione sanitaria del Ministero della salute Urbani su «La Stampa» il 22 febbraio 2020. C'era un documento, con scenari di tre gradi, fatto passare, alle nostre richieste di informazione, come semplice relazione interna, mentre di questo avevate avvertito, dopo, le Regioni (fatte passare sempre, a torto o a ragione, come capri espiatori). Penso, ad esempio, all'audio con la Regione Lombardia del 4 marzo in cui viene detto: decidete voi se chiudere. E non avete chiuso, con le conseguenze che tutti conosciamo. No, era meglio trasferire Zambon quando aveva fatto notare che l'Italia era completamente impreparata allo tsunami che ci ha travolti, con la app Immuni totalmente inutile e l'indagine sulla sieroprevalenza a 4,5 milioni di euro un enorme flop. È vero, Ministro, lei è stato sfortunato, lei è un politico molto bravo, con sostegni autorevoli, non preparato a quello che è successo dopo la sua nomina nel 2019. Più sfortunati, però, sono stati gli italiani. Regnava il caos: mancavano i reagenti, i dispositivi di protezione individuale, i caschi per i medici. Abbiamo perciò importato materiale non certificato mentre le nostre aziende, che avevano deciso di riconvertire la loro produzione, hanno dovuto esportare in Europa, visto che noi preferivamo materiale d'Oltreoceano. In tutto questo dramma, ha trovato il tempo di scrivere un libro, già, perché a settembre eravamo un esempio da seguire. Il libro sulla sconfitta del virus è edito da Feltrinelli, in Italia è stato ritirato ma è in vendita su Amazon in Spagna e Francia. Cito alcune frasi come: ho chiuso al primo lockdown, per imporre la cultura di sinistra, non si poteva far pensare agli italiani che ci fossero Regioni in cui si viveva meglio; si uscirà tra pochi mesi, sarà l'alba di un nuovo mondo, senza disuguaglianze. Ministro, quando la sera torna a casa dai suoi figli, pensa mai ai figli dei 70 precari dell'Agenas che lei ha lasciato a casa senza stipendio dal 31 dicembre per il suo spoil system, per una sua idea politica, per un capriccio politico? Ripeto, 70 professionisti con più di dieci anni di servizio nell'agenzia che lei sta smantellando lasciati a casa. Sono stati rinnovati i contratti a 3.000 navigator, sono stati giustamente stabilizzati migliaia di dipendenti nell'ultimo anno nella pubblica amministrazione e non riconosce a 70 professionisti ciò che è loro dovuto? Visto che non si sono salvate migliaia di persone per mancanza di organizzazione, salvi almeno 70 famiglie dalla fame. Eppure non è un problema di copertura economica, perché nel bilancio provvisorio di Agenas sono previsti più di 350.000 euro per consulenze esterne, si stanno facendo nuove assunzioni e questo la Corte dei conti l'ha già segnalato. Eppure, il 13 marzo 2021 a una mia domanda ha risposto che il Ministero se ne stava occupando (qui ci sono i giornali, che parlano di epurazioni ed agevolazioni di amici denunciate dai sindacati di Agenas). Sì, qualche inesattezza, qualche bugia l'ha detta; bugie sui contratti per i vaccini, su Guerra e il rapporto OMS, perfino sui farmaci umani per gli animali, intervista e comunicati (le famiglie risparmieranno il 90 per cento). Al di là del fatto che la notizia della firma è stata posta in Gazzetta, in compenso ad un'interrogazione di un parlamentare europeo, alla commissaria alla salute Kyriakides ha risposto che la Commissione chiarirà la questione con le autorità italiane competenti. Noi sappiamo che dal 28 gennaio 2022 entrerà in vigore la direttiva europea sui farmaci veterinari (qui c'è l'allegato), quindi è concesso usare i farmaci umani sugli animali esclusivamente quando non c'è un'alternativa di farmaco veterinario: come le è venuto in mente? Ci risponda anche sulle notizie date dal suo staff per cui a fine maggio l'Italia tornerà in lockdown, almeno le smentisca. Per fortuna sono uscite da pochi giorni le linee guida per il trattamento domiciliare, altra interrogazione che giace da mesi senza risposta. La prima linea guida era di dare la tachipirina, un po' imbarazzante. Dia un segnale, Ministro, approvi l'emendamento Agenas, approvi quello dei medici in quiescenza, abbiamo bisogno di persone, di medici, di professionisti che vaccinino. Le assicuro che le nostre osservazioni non sono mai state attacchi politici
2021-04-28	FdI	LaRussaIgnazio	Accanto alla inadeguatezze dell'inizio, come il suo libro in cui diceva di avere già battuto il virus e che poi ha dovuto ritirare, lascio perdere tutte le inadeguatezze passate per parlare di quelle attuali. Il piano dei vaccini dov'è ancora? Siamo più indietro di qualunque Paese europeo e non solo del Regno Unito che, fregandosene dell'Europa, ha già ripreso la vita normale. Non parlo d'Israele, che da solo ha già raggiunto record che noi non abbiamo. Parlo degli altri Paesi nostri pari. Siamo gli ultimi - come ha detto prima il collega Zaffini - e abbiamo tutti i record negativi possibili su questa pandemia a livello europeo. Vogliamo parlare del coprifuoco? Chi è il collega che sta parlando col Ministro, signor Presidente? Lasci ascoltare il Ministro, è lui oggi il protagonista. Almeno oggi lasciategli fare il protagonista, non lo fa mai. Stavo parlando del piano vaccinale e del coprifuoco. Signor Presidente, le pare possibile che ancora si sostenga che il virus è efficace quando c'è il buio e non lo è con la luce? È efficace quando c'è poca gente che circola di notte e non lo è nei tram, nei metrò, negli aerei, nelle scuole, dovunque? È possibile che i centri commerciali possano essere affollati, ma la notte no? C'era una canzone, «Ma la notte no»; siamo arrivati al cabaret, caro Ministro. Noi abbiamo chiesto - come anche altre forze politiche hanno chiesto un'ora, stando dentro al Governo - un'ora in più... PRESIDENTE.Senatore La Russa, la luce del suo microfono sta lampeggiando. LA RUSSA (FdI). Manca un minuto. Dicevo che hanno chiesto un'ora in più e non gliel'avete nemmeno concessa. Ho rispetto per gli amici della Lega e di Forza Italia, che hanno accettato di stare in questo Governo; oggi non ne vedo molti in Aula, ma dovrebbero votare. Controllerò quelli che avranno il coraggio di farlo. Dovrebbero dare la fiducia a lei e controllerò uno per uno quelli che avranno il coraggio di farlo e che non potranno più dire nulla. Ma a lei, signor Ministro, do un consiglio: incassi oggi la finta solidarietà della sua maggioranza, per quel poco che gliene daranno, ma domani faccia il bel gesto, il primo della sua carriera di Ministro...
2021-04-28	FdI	ZaffiniFrancesco	Colleghi, oggi questo Ministro, questo Ministero e questo Paese si fregiano di un palmarès di onorificenze che rende invidia a Belzebù perché abbiamo il record dei decessi per milione di abitanti. Siamo peggio del Brasile! Abbiamo il record di abbattimento di PIL di tutti i Paesi occidentali e dell'Unione europea. Abbiamo costretto la nostra gente a stare per oltre quindici mesi reclusi senza un perché, senza una logica, con misure come il coprifuoco. Neanche il CTS si è sentito di avvalorarlo perché hanno detto di non essere stati interpellati. Non abbiamo fatto ciò che chiedeva l'Organizzazione mondiale della sanità per il piano pandemico, ma non l'abbiamo fatto neanche per le famose tre T che sono l'ABC, la base, il due più due fa quattro della sanità soprattutto relativamente al testing, cioè il testare la presenza del virus. Noi ancora oggi non stiamo facendo i tamponi. Ancora oggi non abbiamo autorizzato i tamponi salivari, che sta utilizzando tutta Europa e che potrebbero essere indispensabili per la scuola, per tutte le categorie che devono far ripartire l'Italia. È inutile che prepariate il PNRR, quando avete messo prona l'Italia, gli italiani e le nostre attività economiche. Oggi stiamo semplicemente cercando di capire cosa è accaduto. La maggioranza, questa maggioranza, altro non fa che girare le spalle, chiacchierare e chattare sul telefonino. Questa è una cosa vergognosa, colleghi, perché noi abbiamo di fronte un quadro drammatico. Poi potremo decidere se questo comporta una responsabilità individuale del Ministro oppure no, ma non possiamo decidere che non ci interessa, perché questo è vergognoso! Signor Ministro, come dicevo in chiusura del precedente intervento, lei non è l'unico responsabile e le posso anche dire che non è neanche il più responsabile. Non le faccio un complimento, perché lei, comunque, ha un incarico di vertice e questo non le rende onore. Lei è la punta di una catena di inefficienze di una drammaticità totale. Insieme a lei, noi oggi sfiduciamo il famigerato comitato tecnico scientifico, sfiduciamo l'Istituto superiore di sanità, sfiduciamo l'AIFA, che ancora oggi non si capisce cosa stia aspettando, per esempio, a validare i test salivari. Sfiduciamo Agenas, che non ha contribuito per nulla alla gestione di questa pandemia: è un convitato di pietra. Noi oggi sfiduciamo un intero apparato, un Ministero che deve essere sollecitato dall'Aula del Senato a predisporre un protocollo di terapie domiciliari e che, per tutta risposta, rivolge un appello al Consiglio di Stato contro la sentenza del TAR. È vergognoso, signor Ministro! Ma chi lo ha deciso quell'appello? Il Senato della Repubblica, all'unanimità, sollecita l'aggiornamento del protocollo per le terapie domiciliari, che lo ricordo, signor Ministro, prevedeva la vigile attesa e la tachipirina: davvero una cosa vergognosa! Il protocollo, a seguito del voto del Senato, viene aggiornato, ma non si capisce dove stia. Ieri l'ANSA ci ha detto che esiste, ma non si capisce dove sia, e ha dato anche delle anticipazioni riguardo ai monoclonali. Ebbene, il Ministero appella. Ma che appella? Ma chi decide queste cose? Ma è un pret-à-porter ? È un self-service ? È una Conad il Ministero? Ma cos'è? Chi è che decide? Il suo Capo di gabinetto, il direttore generale, uno dei dodici o tredici (non so neanche quanti sono)? È un apparato elefantiaco! Non si sa che cosa succeda lì dentro. Noi siamo di fronte, cari colleghi, a una pandemia che è diventata endemica, oltretutto, in questo momento. Abbiamo anche fallito l'ultima spiaggia, l'ultima possibilità di uscire dalla trappola, la campagna vaccinale, che stiamo tuttora fallendo. Sui vaccini abbiamo lo scaricabarile sulle Regioni, su questo e sull'altro, su chi vaccina, sulle responsabilità, sui farmacisti sì o i farmacisti no. Ancora oggi non abbiamo i vaccini. Signor Ministro, io ho ascoltato quando lei è venuto qui a vantarsi, ovviamente in buona fede, di questo famigerato accordo in sede europea, dicendoci che questo accordo ci avrebbe garantito tutto quello che sarebbe servito per fare una campagna vaccinale che, entro l'estate, avrebbe portato alla immunità di gregge. Ad oggi, abbiamo proprio squadernato sul tavolo della politica l'inconsistenza di questo accordo, l'incapacità di garantire almeno le consegne e la puntualità delle consegne. Oggi, le Regioni, che comunque si sono adoperate per adottare dei piani di somministrazione, sono senza vaccini. La maggior parte è senza vaccini. Non è vero che non sono in grado di vaccinare. Le Regioni, dove più, dove meno, stanno somministrando l'80-90 per cento delle dosi ricevute. È così, basta guardare i numeri. Rispetto a tutto questo, signor Ministro, oggi dobbiamo constatare che il percorso è stato costellato di errori: dai test che non sono stati fatti, ai trattamenti con le terapie domiciliari, al tracciamento, che abbiamo smarrito fin dall'inizio, fin dal primo momento. Ci siamo dichiarati sconfitti prima ancora di cominciare la battaglia, perché la famosa app Immuni, del suo uomo di fiducia Arcuri, è stata una bufala, un'autentica bufala. Per non parlare del piano pandemico, per non parlare del protocollo delle terapie domiciliari. Per non parlare, signor Ministro, di tutto quello che c'è oltre al Covid-19, che è rimasto completamente sospeso. Ci sono due milioni di follow-up oncologici sospesi. Si tratta di una situazione critica che gli italiani vivranno sulla propria pelle, dal punto di vista sanitario, per i prossimi vent'anni. Tutto questo si materializza oggi con un atto che finalmente costringe (uso questo termine, visto l'interesse dimostrato) l'Assemblea del Senato ad affrontare questi temi, che gli italiani sono costretti a vivere sulla propria pelle tutti i giorni. Ministro Speranza, il suo Ministero, anziché occuparsi di mettere a disposizione terapie adeguate e adottare giusti provvedimenti di contenimento sanitario, è diventato il Ministero delle chiusure, perché ha agito solo sul versante delle costrizioni e restrizioni delle libertà individuali e di impresa. Tutto questo lo stiamo pagando adesso in termini di danno certo e reale e lo pagheremo in futuro anche in termini di lucro cessante, perché quando le economie di altri Paesi più attrezzati, pronti e bravi di noi ripartiranno, noi dovremo ancora smaltire tutto quanto accaduto in questi ultimi maledetti quindici mesi. Colleghi, serve un sussulto di onestà intellettuale. Basta con le autoassoluzioni e con il dire che la pandemia è stata grave, pesante e drammatica (questo lo sappiamo tutti); anche l'inadeguatezza di questo Ministero e di questo Ministro è stata eclatante e sotto gli occhi di tutti. Spero che tutti quanti noi avremo l'onestà di riconoscerlo.
2021-04-28	LN	SavianePaolo	Signor Presidente, all'interno del decreto-legge trasporti oggi in discussione si affronta anche la questione delle navi da crociera e del trasporto marittimo delle merci nella laguna di Venezia. Soltanto una settimana fa, nella discussione generale relativa al riordino dei Ministeri, in merito al nuovo Ministero per la transizione ecologica avevo parlato della filiera del legno, dei boschi e anche della meravigliosa storia di Venezia: città unica al mondo, costruita su pali di legno in un ambiente fragile, ma ancora oggi viva e stupenda, grazie alle capacità straordinarie dei veneziani di custodire un gioiello frutto di dedizione, lavoro e sapiente gestione dell'ambiente marittimo, della terraferma e dei boschi. Le attività produttive commerciali hanno permesso alla città di Venezia di trasformarsi da piccolo villaggio, qual era all'epoca della sua fondazione, nella meraviglia che noi tutti oggi conosciamo. Ma la vera forza della città è da ricondurre al porto, incrocio mercantile tra Oriente ed Europa.
2021-04-28	PD	BoldriniPaola	Oggi si chiede la sfiducia di un Ministro che si è dato tanto da fare, come tutti gli altri, d'altronde; anzi, personalmente lo ringrazio perché ho avuto l'idea di mettere insieme anche l'Europa
2021-04-28	PD	BoldriniPaola	perché i contratti per i vaccini sono stati scelti proprio dal ministro Speranza per evitare che ci fosse confusione. D'altra parte, vediamo tutti la confusione che c'è anche solo per l'acquisizione dei vaccini, ma anche per i certificati verdi; oggi abbiamo dato il parere, in modo tale che almeno l'Europa vada avanti insieme, in maniera uniforme, così come è stato fino ad ora.
2021-04-28	PD	MalpezziSimonaFlavia	Signor Ministro, lei ha esposto i fatti con grande chiarezza, logica e precisione. Di questo non avevamo bisogno, ma la ringraziamo. Temo purtroppo - lo dico con rammarico - che coloro che avrebbero avuto bisogno di ascoltare con attenzione i fatti che lei ha esposto possano poi dire che non se ne fanno niente di quei fatti. Quando si presenta una mozione di sfiducia a un Ministro, chi la presenta lo fa con l'obiettivo politico ben preciso di indebolire un Governo. È chiaro quindi che, di fronte a una mozione legittima, ma chiaramente strumentale perché l'obiettivo è politico, la logica che lei ha esposto dei fatti, dei dati, dei contenuti e di quelli che sono stati questi mesi non interessa. Interessa invece a noi ribadire che lei in tutti questi mesi ha avuto un'unica stella polare: l'articolo 32 della Costituzione; sempre quell'unica stella polare che ha portato la cautela e l'attenzione e che ci ha portato a vivere per tanti mesi in una situazione inedita, mai accaduta prima. Sono stati mesi - come anche lei ha ricordato - senza manuale di istruzioni. L'Italia è stata la prima in Europa e nel mondo occidentale a vivere questa drammatica esperienza; ce lo ricordiamo tutti. Forse dovremmo ricordarcelo di più. Dovremmo ricordarci davvero tutti insieme quei giorni, quando, senza alcun manuale di istruzioni, a un Governo è stato chiesto di chiudere un Paese per mettere in sicurezza la vita dei cittadini, per mettere in sicurezza la loro salute.
2021-04-29	PD	FerrazziAndrea	Signor Presidente, il Partito Democratico è pienamente consapevole che la pandemia ha colpito tutti i settori economici, le pubbliche amministrazioni, ha rallentato gli iter autorizzativi e, quindi, sarebbe stato assolutamente impensabile e irresponsabile non prendere atto che, anche per le questioni relative ai trasporti, ciò non stesse accadendo. Di conseguenza, con questo provvedimento del Governo stiamo dimostrando sensibilità nei confronti di questo settore. Tutte le proroghe previste, in particolare agli articoli 1 e 2, vanno esattamente in questa direzione. La proroga sui servizi di continuità marittima con la Sardegna, con la Sicilia, con le isole Tremiti, ma anche il documento unico di programmazione per facilitare l'operazione di digitalizzazione, anche in conseguenza dell'accelerazione di recovery fund e PNRR, possono trovare un valido sostegno e continuità. Presidente, naturalmente non neghiamoci che una parte consistente del decreto-legge è incentrata sulle grandi navi a Venezia, che è una questione annosa. Venezia è la città di tutti. Quando parliamo di Venezia, tutti ci sentiamo veneziani, non solo chi, come il sottoscritto, è nato e risiede in quella meravigliosa realtà, ma tutti gli abitanti del mondo. Non a caso, quando cade uno spillo a Venezia, ne parlano i comitati UNESCO, i comitati ambientalisti, gli imprenditori di tutto il mondo, il «The Washington Post» e via dicendo. Ciò racconta la sensibilità e la straordinarietà di questa città, ma anche la difficoltà nella sua gestione e nel suo governo. Chi ha governato quella città si rende conto proprio di cosa significa governare la complessità. Presidente, credo che il Governo e il Parlamento abbiamo il compito di ascoltare tutti e poi decidere. Bisogna ascoltare i comitati ambientalisti, che storicamente hanno combattuto delle nobilissime battaglie per la salvaguardia di Venezia e della sua laguna, ma anche le categorie e i vari mondi dell'economia, che attraverso il porto hanno generato, generano e devono continuare a generare lavoro anche nei prossimi anni. La politica, però, non deve rappresentare solo un interesse. Qui non dobbiamo rappresentare la decisione del comitato o l'interesse legittimo della singola categoria. La politica ha il compito di operare la migliore sintesi all'interno di questa complessità. Presidente, crediamo che la decisione debba muoversi all'interno di due polarità, secondo noi, irrinunciabili. La prima è che Venezia senza un porto non si può neppure immaginare. Venezia è nata con il suo porto; Venezia ha sempre vissuto l'Adriatico, quel braccio di mare del Mediterraneo, non come difesa o come separazione, ma come ponte non solamente dei commerci. La Serenissima è stata non solo regina dei commerci, ma anche della politica, delle relazioni, della cultura e ha fatto della differenza la propria ricchezza. Era talmente consapevole della grandezza della propria identità da potersi permettere di dialogare con culture diverse. Ha costruito, inoltre, attraverso la diversità di queste culture la sua identità perché Venezia ha accolto, come ho già avuto modo di ribadire in quest'Aula, culture e mondi spesso anche minoritari che venivano cacciati come i greco-ortodossi, gli armeni e gli ebrei. Li ha vissuti come ricchezza e come parte della propria identità. Quando parliamo di Venezia, parliamo dell'esempio per il futuro di ciò che deve essere la nostra nazione. È il ponte dell'Europa nei confronti delle politiche del Mediterraneo, del Nord Africa e del Medio Oriente. Parliamo di ciò, quando parliamo di Venezia. Il porto è sempre stato, quindi, l'occasione di confronto, di dialogo, di ricchezza e di trasmissione. Non è possibile immaginare oggi Venezia senza il proprio porto. Questo è il primo elemento centrale. Il porto è elemento quintessenziale all'identità di Venezia. Siamo di fronte, però, anche a un altro fenomeno. Mi riferisco al gigantismo navale, che non c'è mai stato nella storia della Serenissima. Ora siamo in presenza di navi con stazza lorda di 150.000 tonnellate, con lunghezza che supera i 350 metri. Sappiamo, perché in quest'Aula dobbiamo essere innanzitutto corretti, che oggi nella laguna non possono entrare le navi con stazza lorda superiore a 96.000 tonnellate. Voglio, però, anche ricordare gli episodi della nave che ha cagionato, nel 2019, quell'incidente che è stato mostrato a tutto il mondo, nella banchina di San Basilio, e della nave che stava andando contro Riva dei Sette Martiri. Vi ricordate le immagini di questa nave, che stava quasi andando contro la banchina e che è stata bloccata da un rimorchiatore che, fumante a piena potenza, appena inserito, è riuscito a spostare e ad evitare il disastro. Quelle navi erano all'interno delle 96.000 tonnellate, ma erano di 292 metri: quindi, dei grattacieli veri e propri, che ancora oggi entrano nella nostra laguna. Ne deriva che il gigantismo navale non è accettabile nella nostra laguna, perché va contro la sua stessa identità. Non stiamo dicendo cose del tutto innovative, perché il PAT, il piano dell'assetto territoriale votato dal Comune di Venezia e dall'amministrazione comunale di Venezia nel 2012, definisce già il concetto di fondo di classe Venezia per le navi, dicendo che devono entrare in laguna quelle compatibili con l'ecosistema. Ma l'ecosistema è anche l'ecosistema economico, perché se noi non consideriamo seriamente questa questione creiamo il miglior alibi per chi, semplicemente, vuole chiudere il porto. Se, invece, realizziamo un porto sostenibile, come richiede il nuovo concetto di sostenibilità, creiamo anche le condizioni di sviluppo economico del porto. Ebbene, cosa stabilisce questo decreto? Dice che le navi sopra una certa dimensione devono andare fuori dalla laguna e stabilisce, quindi, tempi e modalità, in accordo con quanto previsto dal codice dei contratti. Poi, però, signor Presidente, per essere chiari, noi dobbiamo gestire anche la transizione. Se non possiamo dire, infatti, che si cambia da oggi al domani, neanche possiamo permetterci di dire che le navi continueranno, come purtroppo fanno, a passare per il bacino di San Marco. Questo, infatti, sta avvenendo e avverrà anche nei prossimi mesi. Bisogna pertanto gestire assolutamente questa transizione. Signor Presidente, come Gruppo parlamentare abbiamo presentato degli emendamenti, come sa bene il sottosegretario qui presente, che erano, secondo me, migliorativi. Dopodiché, sappiamo che questa è una coalizione molto ampia. Il Capogruppo in Commissione, senatore Margiotta, ha lavorato molto abilmente all'interno della Commissione, ma è chiaro che bisogna trovare gli equilibri. Il principio di fondo dei nostri emendamenti, però, lo vogliamo ribadire, perché sono assolutamente migliorativi. Ritorno alla classe Venezia di cui prima, perché non basta la stazza lorda, ma bisogna parlare anche di dislocamento. Le grandi navi, infatti, quando passano, smuovono le acque, vanno nelle fondazioni dei palazzi. Bisogna parlare anche della tipologia dei carburanti usati e della quantità di zolfo. Anche qui nulla di nuovo, perché è stato siglato da tempo un accordo di programma tra l'autorità portuale e gli enti locali in questa direzione. Noi volevamo fosse riconosciuto a livello di decreto e abbiamo voluto votarlo in Commissione ambiente. Quindi, quello rimane una pietra miliare per le politiche e le decisioni future. Dopodiché, volevamo tempi congrui, perché quando diciamo gara, concorso di idee, dobbiamo fare velocemente, perché non possiamo più prenderci in giro. Dobbiamo andare a verificare immediatamente la possibilità di realizzare queste opere. Da ultimo, la commissione valutatrice deve essere di alto profilo, perché Venezia è Venezia, perché la laguna è la laguna. Quindi, indichiamo al Governo, all'interno del decreto, questa decisione, secondo noi di fondo, già ripresa all'interno della Commissione ambiente. Infine, naturalmente, no allo scavo di nuovi canali. Il canale Vittorio Emanuele è stato oggetto di dibattito nella Commissione. Abbiamo trovato un giusto equilibrio perché certamente l'apertura del nuovo canale Vittorio Emanuele, chiuso di fatto da tempo dopo l'apertura del canale dei petroli, avrebbe aperto, questo sì, una ferita in laguna e, sinceramente, avrebbe causato dei danni. Su questo, però, abbiamo votato all'unanimità. Quindi, signor Presidente, andiamo avanti perché il bene di Venezia è anche il bene della Nazione.
2021-05-05	LN	BriziarelliLuca	Abbiamo fatto altro. Ovviamente abbiamo lavorato per l'esenzione dal pagamento del canone RAI, per i contributi alle associazioni, per il riconoscimento della lingua dei segni (eravamo l'ultimo Paese in Europa a non aver fatto nulla per questo); abbiamo lavorato per i lavoratori fragili, per completare quel periodo di cassa integrazione non coperto. Sono tutte misure proposte dalla Lega, ma condivise da tutti e questa è un'altra grande differenza. Allo stesso modo sono state condivise da tutti le misure a sostegno del comparto della ceramica (il collega Lanzi ha ricordato tutti i senatori che hanno sottoscritto quel provvedimento, tra i quali c'erano ovviamente anche i senatori della Lega); così come sono state condivise le misure a sostegno delle città d'arte minori e dei borghi minori per dimensione (10 milioni di euro). Sono tutte misure condivise, non una somma di singoli interessi portati dal singolo partito, ma un unico interesse generale. Questa è la grande differenza che richiamava anche il collega Manca in apertura: aver lavorato insieme nell'interesse del Paese.
2021-05-05	M5S	LanziGabriele	Se uniamo gli sforzi economici fatti negli scorsi mesi con diversi scostamenti di bilancio ai fondi ingenti che arriveranno dall'Europa con il Piano nazionale di ripresa e resilienza, ecco che possiamo guardare con maggiore fiducia agli anni a venire. Anzi, voglio essere ancora più netto: dobbiamo guardare con fiducia ai prossimi mesi. Ci sono interi settori produttivi che chiedono certezze.
2021-05-06	FI	GasparriMaurizio	Ci vogliono poi altri obiettivi che Forza Italia in queste ore ha ribadito: l'obiettivo di una riforma fiscale, semplificazioni, abolizione dell'imposta regionale sulle attività produttive (IRAP), incentivi a chi investe, la pace fiscale. I nostri Ministri stanno agendo in queste direzioni: il ministro Gelmini, con un dialogo con i territori che ritengo molto migliore di quello del passato; il ministro Brunetta, con l'obiettivo di una riforma della pubblica amministrazione, obiettivo epocale collegato anche al recovery plan; il ministro Carfagna, con il rilancio della questione Sud che era stata cancellata dall'agenda degli ultimi Governi e che invece deve tornare nel dibattito politico e parlamentare. Vorremmo che questo triplete si realizzi e che il Governo trovi delle risorse. Ci sono infatti poi altre questioni di fondo per finanziare la ripresa. Quando io leggo che in Europa Amazon ha 44 miliardi di entrate e paga zero euro di tasse dico che anche qualche rapper, invece di fare il testimonial di Amazon, potrebbe occuparsi della iniquità fiscale e sociale
2021-05-06	FI	GasparriMaurizio	Credo quindi che nei mesi futuri ci sia da lavorare anche su questi versanti, tutelando il mondo del lavoro, le aziende, le imprese, ma anche il mondo delle professioni e delle partite IVA. Questo è lo spirito con cui noi partecipiamo - senza essere subalterni a nessuno, ma consapevoli di una fase di emergenza - a questo momento che condividiamo come uno sforzo nazionale, come hanno detto i nostri colleghi che sono intervenuti nel dibattito, che hanno lavorato in Commissione, con la certezza che la svolta di Governo sia stata essenziale per fare rispettare di più l'Italia in Europa, per cominciare a rivedere i meccanismi di quel triplete : più vaccini, più quattrini e più aiuto alla popolazione reale con un'azione efficace e incisiva del Governo. Per tali ragioni voteremo la fiducia al Governo Draghi, esprimendo un voto favole sul provvedimento al nostro esame, per intraprendere un percorso che riporti l'Italia, con le riaperture e con la ripresa, a una stagione di rinascita per tutta la Nazione.
2021-05-06	FI	GasparriMaurizio	Voglio anche ricordare la mozione che è stata approvata ieri alla Camera sui temi bancari, come anche l'ABI ha chiesto, perché interventi fondamentali che riguardano la crescita economica, come quello sull'ACE, possono essere rimodulati perché ci si confronti in maniera decisa con l'Europa, con l'EBA e con tutti i soggetti che ci devono aiutare ad avere tempi più lunghi per il rimborso dei prestiti, tassi ragionevoli e un sostegno vero all'economia reale.
2021-05-06	FI	PerosinoMarco	L'orefice Mario Roggero aveva aperto da tre giorni la propria attività, dopo il lockdown, a Grinzane Cavour, in provincia di Cuneo, quando è stato oggetto di una rapina a mano armata. Per difendere la moglie e la figlia, Mario Roggero ha sparato. L'opinione pubblica si è schierata dalla parte di Abele, dalla sua parte, perché l'orefice siamo noi, pur provando pietà e compassione per i morti. La legge sta facendo il suo corso: avviso di garanzia come atto dovuto, indagini molto approfondite nell'immediato e l'autopsia che - pare da fonti giornalistiche - ha stabilito che i banditi sono stati colpiti in faccia e non in fuga. Una rapina è un attimo, dura pochi secondi, un minuto al massimo; il cervello, l'istinto, la paura, il proprio passato che si intravede in un attimo. Vorrei che risuonasse in quest'Aula il nome di Mario Roggero perché è uno di noi, un italiano che lavora, che vorrebbe lavorare tranquillo e sicuro, che ha fatto e che fa l'Italia. Gli auguro un iter giudiziario che non sia un calvario; auguro a lui e alla famiglia di avere la forza di ripartire, con la solidarietà e l'amicizia di tanti, della maggioranza silenziosa, in rappresentanza dei valori forti che fanno la nostra società. Il decreto-legge n. 41: essere maggioranza. Credo che si possa ancora registrare all'interno dei partiti, del vasto schieramento che appoggia il Governo, il fatto di classificarsi, noi e voi - quelli che erano maggioranza prima e quelli che si sono aggiunti ora - secondo un discorso di parità. Penso che gli emendamenti soprattutto di tipo ordinamentale possano essere discussi, e ce ne sono di importanti (quelli ordinamentali normalmente non comportano oneri). Altrimenti questa Camera, la Camera alta, non ha l'opportunità di discutere e di decidere nulla, perché i disegni di legge, data l'incombenza dei lavori o per motivi che non conosco, ma che comunque non mi piacciono, non vengono discussi. Ad esempio, io avevo presentato un emendamento sui cosiddetti sovraspessori nelle costruzioni, per i casi in cui vi sia una nuova costruzione, per migliorare la prestazione energetica oppure degli interventi di riqualificazione ai fini energetici degli edifici esistenti, affinché si possa derogare all'aumento dei volumi, secondo un sistema di calcolo, rispetto ai muri e alle solette. Non è banale, perché da questo emendamento, che spero di poter riproporre e discutere col Ministero competente e di far sottoscrivere da tanti colleghi, possono derivare benefici effetti sul famoso superbonus 110 per cento. Ripeto, però, che, a mio avviso, su questo si possono avere dei miglioramenti. L'articolo 1, quello di cui si discute, stabilisce i contributi in conto capitale. È vero che è cambiato il sistema di calcolo, ma questi contributi non bastano mai. Purtroppo, per la ripartenza serviranno in misura maggiore: di questo siamo tutti o quasi tutti coscienti. Bisognerebbe approfittare di questo momento per studiare e normare le trasformazioni della società, le trasformazioni del lavoro, con regole per stare dentro. Io penso che tanti ristoranti e bar, purtroppo, non riapriranno, ma perché alcuni non hanno neanche i requisiti rispetto alla pandemia e a ciò che ne deriva e ne deriverà. Chi starà fuori dovrà essere oggetto di welfare oppure di nuovo lavoro, che può derivare dal PNRR, se ci crediamo veramente tutti e se normiamo e stabiliamo tutto quello che c'è da modificare: secondo le prescrizioni dell'Europa, sì, ma a nostra utilità e a uso dell'Italia. Nell'impegnare i fondi per il 2023, bisogna stabilire chi anticipa i pagamenti ai fornitori per cassa e per i lavori prima che l'Europa paghi. Tali norme possono creare veramente nuovo lavoro e far alzare la gente dai divani. L'articolo 2 stanzia fondi per la montagna. Parlo da piemontese. Ho visto un prospetto che non mi è piaciuto: 18 milioni al Piemonte e 50-60 milioni ad altre Regioni e Province, secondo dei parametri nei quali non mi ritrovo. L'articolo 4 reca proroga cartelle. Le rate della rottamazione ter e saldo e stralcio sono state rinviate, secondo delle precedenti scadenze, al 31 luglio o al 30 novembre. Sono stati annullati i debiti di importo inferiore a 5.000 euro affidati agli agenti della riscossione nel periodo 2000-2010. Orbene, su questo punto rivolgo un invito al Governo. Mi spiace che non sia presente il Sottosegretario al MEF, ma mi rivolgo al Sottosegretario presente. In 6° Commissione abbiamo ricevuto un documento dal MEF, in data 6 ottobre 2020, che dice che il magazzino fiscale, del quale qualcuno qui dentro si riempie la bocca, che era di 986 miliardi, in realtà è di 74 miliardi. La differenza è abissale. Nei 986 miliardi sono ricompresi i soggetti falliti, i soggetti deceduti e le ditte cessate, i nullatenenti, i contribuenti già sottoposti ad azione cautelare esecutiva precedente. Invece, si tratta di 74 miliardi, la metà dei quali ante 2015, quindi prescritti salvo interruzione, e dei quali bisogna prendere atto con un provvedimento. Questo perché non esistono: i 74 miliardi vanno divisi per due e derivano, per la maggior parte, da crediti dello Stato o di altri enti e qualcosa dall'INPS. L'articolo 20, sui i vaccini, che prevede anche fondi per la ricerca, ha stanziato un importo notevolissimo (che è importante e non riguarda soltanto i vaccini), al commissario straordinario per l'emergenza e alla Protezione civile, per 1,928 miliardi - sono i fondi meglio stanziati - e 2,8 miliardi per comprare nuovi vaccini. I vaccini vanno comprati ad ogni prezzo: lo dico per la terza volta in quest'Aula. 500.000 vaccini al giorno è un traguardo giusto, ma è un punto di partenza. Sulla base dei dati, stante il fatto che bisogna essere vaccinati due volte, occorrono 200 giorni totali per vaccinare tutti, meno i già vaccinati. Dopodiché, bisogna ripartire. Auspico che ci sia, a partire da qui, un piccolo fondo per i danni all'agricoltura causa gelo del 7 e dell'8 aprile, destinato alle Regioni del Nord ma non solo. Bisogna aggirare o in qualche modo avere l'autorizzazione dell'Europa, ma confido che il Governo possa ottenerla e possa stanziare delle risorse.
2021-05-06	FI	ToffaninRoberta	Signor Presidente, membri del Governo, onorevoli colleghe e colleghi, ringrazio ancora quanti si sono adoperati in questo iter che ci vede ormai prossimi alla votazione del decreto-legge sostegni. E rivolgo i miei ringraziamenti anche ai senatori e alle senatrici che in questa seduta di discussione generale hanno voluto, con il loro contributo, portare alla nostra attenzione e a quella del Governo ancora proposte ed evidenziare delle criticità che possono comunque essere costruttive in vista dei futuri provvedimenti, a cominciare dal decreto-legge sostegni- bis. È vero: quello che stiamo per approvare è un buon provvedimento; non è un provvedimento di certo risolutivo, vista la pandemia ancora in corso; considerate le risorse limitate che abbiamo avuto a disposizione rispetto allo scostamento votato lo scorso gennaio, e viste anche le misure e le loro conseguenze adottate dal precedente Governo e che incidono ancora in questa nostra logica. Questo Governo non può di certo accontentare tutte le richieste e soddisfare le esigenze e le gravi criticità che emergono nel nostro Paese. È vero: sono stati presentati 2.852 emendamenti al provvedimento, ma ciò non significa che la maggioranza abbia bocciato il decreto-legge in esame. Anzi, credo sia stata, invece, data la possibilità di rappresentare le proprie sensibilità e di raccogliere, nelle sue molteplicità, il grido di aiuto che ci è pervenuto dai cittadini, attraverso i loro rappresentanti e tutte le associazioni che sono stati auditi nelle Commissioni finanze e bilancio. Poi, però, la responsabilità di questa maggioranza si è esplicitata nel lavoro di grande sintesi che è stato portato avanti, prediligendo misure di ampia portata, che hanno trovato una grande convergenza e hanno evitato che le ulteriori risorse a disposizione del Parlamento finissero disperse in tanti rivoli, ovviamente impercettibili e inefficaci a livello di intervento. Certo, si poteva fare meglio. Si può fare di più - come ho già detto nella mia relazione - e noi siamo pronti a impegnarci anche per il futuro. È tuttavia vero che questo Governo non è la continuazione del Conte II: mi pare evidente che abbia dimostrato una grande discontinuità, anche per il fatto che il PNRR, sul quale poggia il futuro nostro e di tutto il Paese, sicuramente è stato migliorato ed è stato presentato nei termini previsti. L'Europa aveva bocciato il precedente, ma il Governo Draghi è riuscito a presentare un progetto che può rimettere in moto tutto il sistema Paese. È anche vero che, con il Governo Draghi, il Parlamento - come abbiamo dimostrato con questo provvedimento - ha lanciato un segnale importante, perché ha riacquistato il proprio ruolo nel processo legislativo, dando un forte contributo e soprattutto riuscendo ad incidere sul provvedimento in arrivo, il decreto sostegni- bis, attraverso l'impegno assunto dal Governo di proseguire anche nel futuro con la logica che abbiamo iniziato in questa fase. Pertanto, tutti i temi di ampia portata trattati nel primo decreto sostegni saranno completati con le nostre richieste nel secondo decreto sostegni. Finalmente non si usa più la logica del bonus, che vogliamo dimenticare, ma si parla di incidere sui costi fissi delle imprese che sono state chiuse e non hanno potuto usufruire dei servizi sui quali noi vogliamo portare delle agevolazioni. Noi riteniamo che occorra soprattutto dare liquidità alle imprese. Certo, con i contributi a fondo perduto - è vero, e lo dico ai colleghi dell'opposizione - non si assicurano grandi iniezioni di liquidità a chi riceve il contributo. È per questo che abbiamo impegnato il Governo a intervenire con la moratoria dei mutui, ma anche creando nuovi fondi di garanzia dello Stato, perché l'impresa per ripartire ha bisogno di liquidità. Noi abbiamo anche chiesto al Governo di poter procedere con le riaperture, che devono essere effettuate al più presto, perché solo con il lavoro si potrà far ripartire il nostro sistema. Occorre ovviamente attenzione per la sicurezza e che il piano vaccinale proceda come sta facendo. Anche questo è un segnale di discontinuità rispetto al precedente Governo: finalmente, con il generale Figliuolo, è stato messo in atto un piano vaccinale, che prima non c'era, dando veramente un taglio a quanto era successo l'anno scorso. Ciò che voglio sottolineare è che noi abbiamo bisogno di implementare il piano delle vaccinazioni. Abbiamo bisogno di riaprire le nostre attività e di immettere liquidità per fare investimenti. Queste saranno le ricette che ci daranno la garanzia di poter rimettere in moto l'economia e il nostro sistema. Credo che con il decreto in esame abbiamo dato un bel segnale, perché ci siamo innestati in tale logica. Sono convinta che finalmente porteremo a casa un risultato con questo che sarà il primo di tanti provvedimenti. E vorrà essere anche una denotazione del Governo Draghi, che finalmente ha ascoltato il Parlamento, ponendosi in una logica diversa per cercare di dare risposte in una situazione che riteniamo veramente drammatica e preoccupante, e insieme, con lo stesso spirito di collaborazione che ha visto unita questa maggioranza, potremo cominciare a dare qualche segnale di ripartenza. PRESIDENTE. Ha facoltà di parlare il relatore, senatore Manca.
2021-05-06	FdI	deBertoldiAndrea	Inizio il mio intervento cercando di capire la ragione per la quale siamo arrivati all'ennesimo decreto indennizzi, sostegni o ristori: cambiamo il nome, ma non deve cambiare purtroppo la sostanza. Infatti, prima di giudicare e di commentare, siamo abituati a valutare le ragioni che stanno alla base di un provvedimento. Se siamo qui a dover parlare ancora una volta di un decreto sostegni (in questo caso), la motivazione principale allora sta certamente nella pandemia, ma soprattutto nelle risposte sbagliate, cari colleghi, che la maggioranza e i Governi ad essa hanno dato e stanno dando. Il termine che non mi piace (anche perché straniero) è il cosiddetto lockdown e penso a quei lockdown eccessivi, che credo di poter definire Merkel-Macron, perché ormai purtroppo c'è un pensiero unico in Europa: se lo dice la Merkel e lo dice Macron, allora è verità. Peccato però, cari colleghi, che innanzitutto non abbiamo le disponibilità finanziarie di Macron, tantomeno quelle della Merkel. Non siamo coloro che hanno potuto dare indennizzi del 60-70 per cento a quelle partite IVA che avete fatto e state facendo soffrire. Noi siamo quelli - non dimentichiamolo - che hanno dato complessivamente alle partite IVA e alle aziende poco meno del 6 per cento delle perdite. Non dimentichiamolo mai: non il 60 o il 70, ma poco meno del 6 per cento, con tutti i decreti-legge. Con questo decreto sostegni ci apprestiamo a dare 11 miliardi di euro, che, a fronte agli oltre 400 miliardi di perdite stimati dalla CGIA di Mestre, che ho ridotto per semplicità, rappresentano di fatto il 3 per cento. Questi sono i numeri veri. Ecco perché la verità Merkel-Macron non si può tradurre in verità in Italia e comunque in verità assoluta. Basterebbe guardarsi intorno, avere il coraggio e l'umiltà di riconoscere i propri errori, signori del Governo; riconoscere i propri errori e non essere cocciuti, insistere, come state insistendo, in questa logica. Penso anche al coprifuoco: non volete ammettere di aver sbagliato. Voi, signor Ministro, signori Sottosegretari, non volete ammettere che il coprifuoco è un assurdo, come lo è perseverare nei due o tre lockdown che avete fatto. Guardiamo ad altri Paesi, come la Russia, che ha evitato il lockdown di autunno e non è messa peggio di noi, tutt'altro. Ma guardiamo più vicino: Stoccolma, una città metropolitana ed europea, che addirittura non ha fatto lockdown, ha tuttavia dati molto migliori dei nostri. Guardiamo Madrid - questa è politica - dove vi è stata la vittoria dei popolari anti lockdown sulla sinistra socialista spagnola al Governo, che con il lockdown voleva rovinare anche Madrid. I popolari hanno avuto il coraggio di dire di no e Madrid ha risposto con un'economia più fiorente e con una sanità migliore della nostra.
2021-05-06	M5S	GaudianoFelicia	Le risorse messe in campo con il provvedimento al nostro esame ammontano a 32 miliardi di euro e sono il frutto dello scostamento di bilancio votato a gennaio con il Governo Conte- bis, che è stato fortemente voluto dal MoVimento 5 Stelle. Fin dal primo momento infatti il MoVimento 5 Stelle si è battuto fermamente per ottenere risorse dall'Europa e per far sì che fossero utilizzate nel migliore dei modi. Ci rendiamo conto che quanto fatto non è ancora abbastanza e siamo consapevoli delle difficoltà estreme che tutti stiamo fronteggiando, ma siamo convinti che è ancora tanto quello che riusciremo a realizzare. Da sempre siamo accanto ai cittadini, alle famiglie e agli imprenditori perché siamo nati dal basso della società civile, come forza propulsiva del cambiamento e quel cambiamento lo abbiamo inciso nel nostro DNA. Dalle piazze italiane urlavamo che nessuno deve rimanere indietro; possiamo essere fieri nel dire che non è rimasto solo uno slogan, ma che è la rotta costante delle nostre scelte in Parlamento. L'emergenza ha permesso di adottare interventi senza precedenti nel dare ossigeno alla nostra economia, messa a dura prova dalla pandemia, e nel dare conforto materiale ai cittadini in difficoltà. Ha altresì reso possibile riconsiderare le priorità e fare scelte coraggiose per mettere liquidità e sostenere imprese e famiglie. Non si tratta certo di assistenzialismo, ma di un sostegno indispensabile per rafforzare le difese organiche della nostra società che sta fronteggiando la crisi più profonda dei nostri tempi. Misure come il reddito di cittadinanza che, ad esempio, sarebbero state impensabili solo pochi anni fa, vengono oggi non solo confermate dal Governo Draghi, ma implementate con il decreto-legge sostegni. Se oggi il sistema tiene, è anche per merito del reddito di cittadinanza, che ha permesso di supportare migliaia di famiglie in difficoltà. Ne è prova la continuità delle scelte dell'attuale Esecutivo con il precedente, che ha confermato anche gli incarichi di collaborazione dei navigator fino al 31 dicembre 2021, al fine di garantire la continuità delle attività di assistenza tecnica nei centri per l'impiego. Per quanto riguarda i contributi a fondo perduto, la decisione di abbandonare la classificazione per il codice Ateco è una presa di coscienza della possibilità di migliorare i provvedimenti passati. Si è scelto il criterio del calo di fatturato registrato nel 2020 rispetto al 2019, senza limitazioni a categorie professionali, con una progressività del contributo a fondo perduto che è maggiore tanto più piccola è l'azienda, nella consapevolezza che le medie e piccole imprese sono quelle più a rischio in questo momento. Per salvaguardare le attività più colpite dalle restrizioni adottate per contenere i contagi, sono state pensate ulteriori misure economiche; ad esempio, sono stati istituiti nuovi fondi a sostegno del turismo invernale e sono state previste indennità per i lavoratori stagionali, per i lavoratori del turismo e degli stabilimenti termali e anche per i lavoratori dello spettacolo e dello sport che, a causa della pandemia, hanno cessato e sospeso la loro attività. Inoltre, come componente della Commissione parlamentare per l'indirizzo generale e la vigilanza dei servizi radiotelevisivi sono molto soddisfatta per l'approvazione in Commissione dell'emendamento 6.49, a mia prima firma. Questa proposta di modifica sicuramente permetterà di esonerare dal pagamento del canone speciale RAI
2021-05-06	PD	MancaDaniele	Come avevamo detto nelle relazioni di presentazione del provvedimento, il nostro lavoro si è concentrato non solo a definire le misure utili per la conversione, ma anche e soprattutto a indicare al Governo gli indirizzi fondamentali per la definizione del nuovo decreto sostegni- bis. Tuttavia, colleghi, parto da un primo dato che vorrei chiarire almeno tra di noi: non credo sia utile al Paese introdurre la polemica sul coprifuoco. Questo decreto ha destinato oltre 5 miliardi al Sistema sanitario del nostro Paese; oltre 2,8 miliardi per l'acquisizione dei vaccini e sappiamo tutti qui dentro - non c'è nessuno che non lo sa - che la velocizzazione delle vaccinazioni rappresenta la prima misura economica per uscire dalle limitazioni individuali ed economiche che ovviamente la pandemia ha imposto al nostro Paese. Non c'è nessuno che non vuole superare dunque il coprifuoco. Dobbiamo però tener conto che dobbiamo lavorare con grande attenzione per aprire le attività in sicurezza, perché il nostro obiettivo è aprire, e non richiudere tra pochi mesi. Il nostro obiettivo è liberare il Paese in sicurezza e penso che tutto questo, di fronte allo sforzo più grande che il Governo sta sostenendo insieme alle Regioni, vale a dire la velocizzazione del piano vaccinale, non possa consentirci di aprire polemiche assurde per dare l'idea che ci sia una contrapposizione tra chi vuole liberare il Paese dalle limitazioni e chi, invece, vuole costringere il Paese nelle limitazioni. È un dibattito assurdo e inspiegabile perché, se velocizzeremo il piano di vaccinazione come stiamo facendo, raggiungendo 500.000 vaccinazioni giornaliere - sono diverse dalle 100.000 che facevamo pochi settimane o pochi mesi fa - riusciremo ad arrivare, acquisendo i vaccini, (ci sono 2,8 miliardi destinati) a un'immunità di gregge che ci metterà nelle condizioni di uscire in sicurezza dalle limitazioni. L'ambizione di questo Paese deve essere però più grande, colleghi. Credo che sia molto importante sottolineare qui che sono state individuate alcune risorse anche per portare l'Italia all'interno delle produzioni vaccinali. Il nostro Paese deve avere l'obiettivo di proteggere i cittadini da future varianti e anche da future pandemie. E, per fare questo, abbiamo bisogno - come abbiamo indicato nel Piano nazionale di ripresa e resilienza - del primo e più importante investimento sulla dimensione territoriale del sistema sociale e sanitario. Abbiamo visto, infatti, quanto sia difficile curare le persone all'interno di fenomeni pandemici e non possiamo non tener conto di questa situazione. L'esperienza pandemica ci porta a ritenere l'investimento nella dimensione territoriale la primaria operazione da fare per mettere in sicurezza l'Italia. Altro che polemiche da coprifuoco! Lavoriamo insieme da subito per progettare un nuovo sistema sociale e territoriale che si prenda cura e torni a restituire centralità alla medicina di base e territoriale, che è uscita dal radar dell'alta specializzazione dei grandi ospedali e dei grandi luoghi di ricerca. Non voglio mettere in contrapposizione la ricerca dei grandi ospedali, ma abbiamo visto che, senza una medicina territoriale più forte; senza una medicina telematica che porti a casa delle persone le cure necessarie; senza una medicina di base nuovamente centrale, non riusciremo a proteggere il Paese da future varianti pandemiche. Lo dico perché trovo sbagliato, anche da parte di Fratelli d'Italia, continuare a insistere su questa polemica perdendo di vista l'obiettivo cruciale che il Paese deve avere, e cioè garantire una sicurezza fondamentale alle famiglie e alle imprese anche di fronte al probabile arrivo di nuove ondate di nuove varianti e anche di nuove pandemie. Questa deve essere la sfida di un grande Paese, che ha uno dei sistemi sanitari universali più forti in Europa e nel mondo. Credo che dobbiamo partire da questo ragionamento perché da qui si capisce il giusto investimento che abbiamo fatto sull'architrave del nostro Paese. Le piccole e medie imprese sono l'architrave del nostro Paese. Chiunque legge l'economia italiana sa che la piccola e media impresa è l'asse portante della nostra economia. Era doveroso un intervento sui costi fissi. Abbiamo introdotto elementi di novità rispetto al passato: abbiamo superato i codici Ateco; tutti insieme e senza litigi politici abbiamo destinato risorse fondamentali per aiutare le piccole e medie imprese. Sono centinaia di migliaia le attività che giustamente oggi hanno uno Stato più vicino. Abbiamo tolto di mezzo incrostazioni e attriti che potevano anche generare conflitti sociali e mettere in difficoltà il sistema dell'ordine pubblico e della sicurezza del Paese. Aver destinato oltre 430 milioni di euro alla riduzione dei costi fissi è stata una scelta politica giusta che non ha colore e rappresenta la maggioranza che sostiene questo Governo. Ha determinato anche l'indirizzo per ulteriori risorse sulla liquidità delle imprese necessarie nel prossimo decreto. Allo stesso modo, gli indirizzi che abbiamo definito affrontano - il collega Comencini lo ha ricordato prima - anche il tema del come risolvere il problema delle fragilità, che vivono nella dimensione territoriale. La crisi pandemica ha aperto nuovi squilibri e ampliato la forbice tra chi non ce la fa e chi ce la fa. Abbiamo un tema di fragilità sociale nella dimensione territoriale molto ampio, al quale si connettono tutte le questioni alle quali abbiamo cercato di dare una prima risposta, compreso il tema difficile gli sfratti. Non è una sconfitta: è un primo tentativo per dare una risposta, che però non può non avere al suo fianco anche la dimensione sociale della portata della sfida. C'è, infatti, chi lo sfratto lo subisce dentro dinamiche di povertà acquisite all'interno della fase pandemica e c'è chi lo sfratto lo ha acquisito perché già prima non voleva pagare il canone e, quindi, ci sono dinamiche sociali molto delicate anche all'interno degli sfratti. Abbiamo cercato di dare in fretta una prima risposta difficile, ma la maggioranza si è misurata. Abbiamo fatto un primo confronto e credo che ciò costituisca comunque un patrimonio positivo. In ultimo vengo al settore turistico e alle imprese turistiche. Abbiamo sempre detto, sin dal primo giorno, che è una delle filiere che ha bisogno di un'attenzione particolare perché rappresenta un ambito di potenziale crescita del prodotto interno lordo del nostro Paese. L'Italia è una piattaforma naturale sul piano culturale e ambientale. Per le sue bellezze architettoniche e la qualità della vita non ha rivali nel mondo. Dunque è evidente che dobbiamo cominciare a ragionare per filiere: non siamo tutti uguali, non tutte le dinamiche economiche si scaricano in maniera proporzionale. Dobbiamo cominciare a guardare al futuro del Paese attraverso misure dedicate alle diverse filiere. Il tema del sistema aeroportuale è diverso da quello della meccanica o della manifattura. Basta guardare i dati Istat sulla crescita industriale, per accorgersi che ci sono settori, come quello industriale o dell'edilizia, che crescono, mentre altri, purtroppo, come i servizi o il commercio, sono in grande difficoltà. Sul turismo dobbiamo inevitabilmente aprire la stagione degli investimenti, concentrandoci sulla possibilità di creare un sistema di accoglienza e di ricettività più qualificato. Dunque dobbiamo mettere in campo investimenti e favorire gli investimenti privati. Se vogliamo che questo settore resti italiano - come è giusto che sia - abbiamo bisogno di spazi ulteriori, di crediti di imposta e di meccanismi fiscali favorevoli al rilancio degli investimenti. Abbiamo bisogno di qualificare la nostra capacità e la nostra offerta, se vogliamo tornare a far crescere il PIL turistico, che ha sicuramente importanti margini di crescita nei prossimi anni. A queste dinamiche dobbiamo unire l'investimento fatto sul lavoro, le riforme necessarie per riorganizzare gli ammortizzatori sociali e la necessità di spostare risorse dall'assistenza alle politiche attive, perché dobbiamo essere sempre consapevoli che un reddito di formazione diventerà decisivo, nei prossimi anni, per accompagnare una nuova crescita, e lo si farà attraverso un'importante riforma degli ammortizzatori sociali. Tutto questo tiene insieme gli elementi decisivi dell'universalità del Sistema pubblico sanitario, con la forza sociale ed economica che contraddistingue il nostro Paese. Credo che, in questa dinamica, con l'immunità di gregge, con l'uscita dalla pandemia, nell'attuazione del Piano nazionale di ripresa e resilienza e con le riforme, l'Italia abbia tutte le condizioni per uscire dalla crisi.
2021-05-13	FI	BinettiPaola	Il Paese non ha mai avuto il coraggio, evidentemente attraverso il suo Governo, di prendere una posizione chiara rispetto al tema dell'obbligatorietà vaccinale, alla luce del secondo comma dell'articolo 32 della Costituzione, in cui in primo piano, in pole position, c'è la salute pubblica. Non c'è dubbio infatti che il dibattito si gioca sempre su due grandi valori: la libertà personale, l'autonomia delle scelte e la responsabilità che ognuno di noi ha anche nei confronti degli altri. Siamo piombati in questa pandemia drammatica e la gente viene motivata a vaccinarsi dal rischio mortale rilevato ogni sera dai bollettini. Ricordo peraltro che anche ieri sera abbiamo superato i 280 morti. Ogni sera noi sappiamo che si può morire e che il vaccino in questo momento funge non solo da prevenzione, ma praticamente quasi da terapia salvavita. Il primo punto allora è che noi non abbiamo affrontato il dilemma che si poneva tra educazione alla salute, facendo leva sull'aspetto motivazionale profondo, e la paura, lasciando invece che fosse quest'ultima a dettare la linea. Ricordo che la paura non è sempre buona consigliera, anche se in questo caso ha ridotto molti dei problemi. Comunque, abbiamo lasciato che fosse la paura e non l'educazione alla salute, intesa come tutela della propria e dell'altrui salute, a dettare la linea. Ora ci troviamo a fare i conti con persone che siamo tutti consapevoli dovrebbero vaccinarsi: mi riferisco in modo particolare a quella parte del personale sanitario esposta al contatto con il Covid e che quindi, indirettamente, può diventarne veicolo di trasmissione. E mi riferisco d'altra parte a quella che vuole essere una logica di rispetto per la libertà individuale. E allora occorre chiedersi dove finiscono i confini della libertà individuale e dove cominciano quelli della libertà dell'altro? Questo sarà sempre il grande approccio, direi personalistico, al tema della libertà. Nessuno di noi fa regola a se stesso; ognuno di noi si sente parte di una comunità ed è responsabile di quella stessa comunità. Che cosa voglio dire con questo? Tre cose molto semplici, ma mi auguro con tutto il cuore che risultino chiare. La prima cosa è che il personale sanitario deve essere vaccinato, tanto più e soprattutto se è esposto ad ammalarsi e ad essere vettore di malattia. Non si vuole vaccinare in assenza di obbligo formalmente definito? Che sia spostato ad altre funzioni, ma non dobbiamo dimenticare che è nel personale sanitario il primo motore dell'educazione alla salute. Seconda cosa: effettivamente sono convinta che in questo momento e in tante altre occasioni il vaccino abbia una straordinaria funzione di prevenzione e al contempo di salvavita, a tal punto che la Commissione diritti umani del Senato ha approvato all'unanimità, in tutte le sue parti politiche, una mozione nella quale si chiede di riconoscere che il vaccino è diritto universale ed è parte integrante del diritto alla vita, per cui non può essere negato a nessuno, perché è tutela sostanziale della vita. Terza cosa: il tema della sospensione della brevettabilità di quelle che noi chiamiamo le licenze per produrre il vaccino non è in discussione in questo principio. Il primo principio è che il vaccino deve essere dato all'individuo e non mi riferisco alla singola persona, ma ad intere popolazioni. Devo mettere uno Stato in condizione di poter vaccinare tutte le persone; che io faccia questo perché aumento la produzione dei vaccini a bassissimo costo (c'è il famoso fondo Covax che però sappiamo tutti essere del tutto insufficiente), o perché permetto a quello Stato di produrre il vaccino in modo autonomo, è secondario rispetto all'aver definito il vaccino come diritto universale. Certo, sappiamo bene che non basta che io dia la possibilità di produrlo se un Paese non ha gli strumenti, i mezzi, le tecnologie e le competenze per poterlo fare, ma l'obbligo nostro non rientra più tra la libertà di vaccinarmi e l'assoluta carenza di possibilità di vaccinarmi, perché quella non è libertà, è ipocrisia di sistema. Dobbiamo apprendere proprio in questa pandemia, che ha provocato un numero di morti superiore alle tante guerre che si disputano in giro per il mondo, che la vecchia Europa, l'Europa dei diritti, è veramente anche l'Europa dei doveri, nel senso della tutela delle persone che sono maggiormente in difficoltà. PRESIDENTE. È iscritta a parlare la senatrice Piarulli. Ne ha facoltà.
2021-05-13	M5S	LanziGabriele	Anche questo deve essere chiaro a tutti: il decreto che ha permesso dal 26 aprile di poterci riprendere la nostra vita, un pezzetto alla volta, non rappresenta un "tutto e subito" o un "liberi tutti", ma rappresenta un percorso graduale, perché fare il passo più lungo della gamba non aiuterebbe nessuno. Non aiuterebbe aprire tutto per poi dover richiudere ed è per questo che fin da subito si è parlato di un tagliando da fare al decreto dopo due settimane. È chiaro che se i dati migliorano, se la situazione ce lo permette, possiamo intervenire, senza sottovalutare però che, nonostante ci sia un calo dell'incidenza complessiva di SARS-Cov-2 e un progressivo avanzamento della campagna vaccinale, la situazione epidemiologica è ancora motivo di grave preoccupazione in tutta Europa, considerando la situazione delle varianti del virus SARS-Cov-2. E far finta di niente, cari colleghi, non eliminerà il problema; ce lo riproporrà, solo in un modo più violento, tra qualche settimana, se sbagliamo oggi. E non ce lo possiamo permettere. Non ci interessa se ci sono giochetti tra partiti del centrodestra, a chi la spara più grossa, ma l'emergenza Covid-19 non può diventare oggetto di propaganda politica.
2021-05-13	PD	DAlfonsoLuciano	D'ALFONSO (PD). Signor Presidente, siamo oggi convocati per il voto di conversione del decreto-legge n. 44, anch'esso generato per reagire alla pandemia e ai suoi effetti nei diversi settori della vita collettiva. Come detto da chi è intervenuto prima di me, il decreto-legge in esame contiene misure volte a far sì che l'emergenza della pandemia possa trovare capacità di reazione dal punto di vista del recupero dell'attività scolastica e delle garanzie da fornire ai vaccinatori. Una garanzia importante per evitare una giuridicizzazione senza limite è quella dello strumento dello scudo penale, facendo in modo che non ci sia responsabilità giuspenalistica laddove i vaccinatori abbiano rispettato i protocolli. Chiaramente questa non è una norma qualsiasi, in quanto consente al nostro ordinamento sanitario di funzionare, prendere le misure, avere le proporzioni e mettere in campo ciò che serve quando c'è un'epidemia: la vaccinazione. Una questione era il vaccino; un'altra questione è la vaccinazione; un altro livello problematico è come consentire ai vaccinatori di vaccinare. Questo fa una riflessione giuridica, nutrita dal punto di vista della sensibilità politica, culturale e della visione di insieme. Con il decreto-legge in esame consentiamo ai vaccinatori lo scudo penale alla condizione, però, che siano rispettati i termini del protocollo. Analogamente, si determina un altro elemento di garanzia: che sia obbligatorio il vaccinarsi per coloro i quali sono preposti al servizio sanitario. Fa questo il legislatore: norma. Norma non è il nome proprio di una persona, anche se io conosco una donna che si chiama Alfida Norma; norma equivale al livello della virtù. Un sistema, quando incontra la rottura della civiltà, produce un livello di recupero della condotta virtuosa dando luogo alla norma. La norma organizza il proprio funzionamento con la sanzione e con il riconoscimento, con la premialità. Noi dobbiamo fare in modo che i vaccinatori e il personale sanitario avvertano la condizione dell'obbligo del vaccinarsi per evitare che il sistema si blocchi. Questo provvedimento, inoltre, si pone il tema del funzionamento di un altro elemento fondamentale: la giustizia, la giurisdizione. Possono vivere e recuperare vitalità una società e un ordinamento se la giurisdizione è bloccata? Il decreto-legge n. 44 del 2021 si pone anche il tema di come recuperare la piena funzionalità della giurisdizione. Ci sono settori della giurisdizione in cui la frontalità è fondamentale. Io sono stato un utente riuscito della giustizia civile, amministrativa e penale; la frontalità è fondamentale (oltre alla documentalità) e il provvedimento in esame si pone anche su questo fronte, ossia su come reagire organizzando garanzie di funzionamento. Ciò che più mi preme - ed è la ragione per cui ho ringraziato il Gruppo parlamentare - sono le iniziative contenute nel provvedimento per fare in modo che l'approvvigionamento di risorse umane della pubblica amministrazione ricominci. Noi siamo uno degli ultimi Paesi nel rapporto tra risorse umane occupate nella pubblica amministrazione e numero di occupati generali. Noi siamo il Paese con la minore consistenza di risorse umane occupate nella pubblica amministrazione. Dobbiamo dare luogo a un recupero di capacità, di numeri, di opportunità formative, di competenze, in maniera tale che tutte le misure contenute per la riattivazione economica trovino nella pubblica amministrazione le adeguatezze e le capacità. Il decreto-legge che ci apprestiamo a convertire dispone flessibilizzazione e facilitazioni, facendo in modo - per esempio - che, accanto alla commissione di esame per approvvigionarsi di risorse da parte di una pubblica amministrazione, vi siano anche le sottocommissioni e le articolazioni decentrate. C'è la possibilità di far sì che si valorizzi anche il periodo formativo precedente. È una scelta di campo: mai più quiz a caso, con discernimenti di consapevolezza casuale, che magari in passato selezionavano l'ingegnere che si doveva occupare di opere d'arte (non le opere della bellezza artistica, ma i ponti, i viadotti, le gallerie). Che cosa se ne fa un ingegnere, se ha bisogno di saper fare questo, di conoscere o meno - per esempio - la data di matrimonio di Garibaldi? È chiaro che i quiz, costruiti sulla genericità della cultura generale, non daranno luogo più alla selezione degli ingegneri, ma ci sarà una corrispondenza, una coerenza selettiva, in maniera tale che l'attività di individuazione del meritevole sia conferente rispetto all'attività successiva che quel meritevole deve porre in essere. Certo, non è tutto. Dobbiamo continuare a lavorare, facendo in modo che si apra il cantiere delle riforme della pubblica amministrazione: formazione permanente, utilizzo della tecnologia, smart working, avendo verificato i carichi di lavoro e consentendo, a valle, di rinvenire i risultati; meno assistenza tecnica dall'esterno, più produzione di competenza all'interno degli spazi della pubblica amministrazione. Facciamo nascere il vice dirigente, il responsabile unico del procedimento (RUP), l'elevata responsabilità che consente alla risorsa finanziaria di diventare obiettivo, traguardo raggiunto. Oggi non siamo in queste condizioni, ma ci possiamo arrivare. Questo decreto-legge pone la questione con ambizione, con adeguatezza. Mi voglio rivolgere al ministro per la semplificazione e la pubblica amministrazione Brunetta: è il momento giusto. È davanti alle rotture di civiltà che si dà luogo ai migliori sforzi di riforma. Le città della nostra Europa durante la fase della pestilenza hanno saputo reagire adeguatamente. Quello che noi abbiamo patito con la pandemia ci dà l'opportunità di mettere in discussione e di trovare davvero la via d'uscita che serve. Nella nostra pubblica amministrazione possiamo trovare la capacità di far sì che davvero la ruota dell'economia ricominci a girare. Abbiamo qualcosa come 240 miliardi di euro che devono essere cantierati. Occorrono figure, bravure, adeguatezze. Dobbiamo sapere che nella nostra pubblica amministrazione c'è capacità di fare, ma dobbiamo continuare a metterci le attenzioni. È per questa ragione che il Partito Democratico ha difeso e anche migliorato il provvedimento nell'attività istruttoria in Commissione. Ed è per questa ragione che sto intervenendo con siffatte espressioni, dicendo che si tratta di un punto importante, che non esaurisce tutto quello che c'è da fare, ma apre una vertenza, un cantiere, attraverso il quale possiamo rendere moderna la nostra pubblica amministrazione, consentendo anche gli scambi tra pubblico e privato, con una specie di Erasmus, facendo in modo che ciò che si impara nel privato, sul piano organizzativo, vada a finire anche nei luoghi di lavoro della pubblica amministrazione. Lo si è fatto altrove e lo si può fare anche in Italia. Alcune città stanno sperimentando questa capacità di dialogo e credo che lo possa fare per intero il sistema Paese, se facciamo questa scelta di campo. Con questa volontà e con questo ragionamento, in conclusione, annuncio e comunico il voto favorevole del Partito Democratico.
2021-05-18	FI	DalMasFranco	(ore 17,40) ( Segue DAL MAS, relatore ). Quando prenderà posto il Presidente, magari l'Assemblea mi darà la possibilità di intervenire, perché è difficile parlare con questo brusio. Facciamo lo stesso e andiamo avanti. Il decreto-legge del Governo Draghi pone correzione e, anzi, impedisce che si formi una falla nel sistema della sicurezza alimentare, così come previsto e voluto, forse per svista, per errore o per un diverso disegno o una diversa intenzione politica, dal precedente Governo Conte II. Mi riferisco, in particolare, all'articolo 18 del decreto legislativo n. 27 del 2021. Con questo decreto legislativo, dal giorno 26 marzo sarebbero evaporati dall'ordinamento alcuni illeciti penali contravvenzionali e sanzioni amministrative che costituiscono il tessuto sul quale è formato parte del sistema dei controlli che attengono alla sicurezza alimentare. Come sappiamo, c'è una prima fascia più importante di delitti che attengono alle contraffazioni e alle sofisticazioni alimentari (articoli 439 e seguenti del codice penale) e poi ci sono altre sanzioni previste da una legge che ha più di sessanta anni. Mi riferisco alla legge n. 283 del 1962 che, per effetto di questo decreto legislativo, veniva di fatto spazzata via. Si compiva una vera e propria abolitio criminis o un abrogatio cum abolitio e non solo abolitio. Colleghi, in effetti non ci sarebbe stato poi qualcos'altro che sarebbe rivissuto; semplicemente veniva tolto dall'ordinamento un comportamento perché non più ritenuto penalmente rilevante. In forza dell'articolo 2, comma 2, del codice penale, quel fatto non costituendo più reato non sarebbe stato più punibile e, perciò, tutti i procedimenti in corso, sia nella fase delle indagini (articolo 411), sia nella fase della pena definitiva, avrebbero comportato una dichiarazione di non doversi procedere perché il fatto non è più reato e non ha più alcuna conseguenza, con l'ulteriore caratteristica che in quel caso il giudice, davanti a un'eventuale contravvenzione, non avrebbe neppure segnalato alle competenti autorità amministrative eventuali sanzioni. Stiamo parlando dell'articolo 5 della legge che contiene norme a tutela della sicurezza degli alimenti e contro la mancanza dei requisiti essenziali dichiarati negli alimenti, la presenza di eccessive cariche microbiche e la contraffazione alimentare. Forse il precedente Governo voleva introdurre una nuova visione ispirata dall'Europa. Tutto discende dal fatto che la normativa europea e la legge delega del 2019 attribuiscono agli Stati un compito di rivisitazione della normativa in materia di sicurezza alimentare. Alla Camera esiste un disegno di legge che vede l'inasprimento dei controlli e delle sanzioni e, quindi, rafforza quella cultura che vuole la maggiore sicurezza della produzione degli alimenti. Quindi, il decreto-legge ha l'obiettivo di consentire il mantenimento delle sanzioni penali, quindi dei controlli a tutela della sicurezza alimentare. In sede di conversione alla Camera sono stati introdotti anche due articoli molto importanti: il primo sostanzialmente costituisce una garanzia difensiva, cioè la possibilità di estendere l'articolo 223 del codice di procedura penale (disposizioni attuative), e cioè di essere informati nel momento in cui si svolgono indagini, anzi nel momento in cui si stanno svolgendo analisi sui campioni dei prodotti oggetto di inchiesta per eventuale contraffazione o violazione di norme. Quindi, si tratta sostanzialmente di una norma che aumenta le garanzie difensive. Un ulteriore articolo, anch'esso introdotto in sede di conversione alla Camera, consente di rendere non applicabili le sanzioni amministrative di cui alla legge n. 91 del 2014 qualora vi sia un ravvedimento operoso. Pongo una particolare attenzione a questa norma perché di fatto consente, a chi si mette in regola entro trenta giorni - e non più novanta - dalla cosiddetta diffida, di evitare la sanzione amministrativa. Si tratta di una norma di buonsenso, non punitiva, che tiene conto anche delle diverse esigenze che possono esserci nel mondo della produzione nel settore agricolo. Ma parliamo di piccole violazioni, violazioni sanabili dal punto di vista sia del settore agroalimentare sia squisitamente amministrativo-agroalimentare. Presidente, non credo di dover aggiungere altro. Quello in esame è un decreto-legge necessario, utile, urgente, che impedisce che il nostro sistema si trovi aperto a insidie improvvise per mancanza di una normativa che sarebbe stata cancellata di fatto senza adeguata protezione e coordinamento con le altre norme esistenti nell'ordinamento. Chiedo pertanto - e penso sia interesse generale dell'Assemblea - di voler procedere alla conversione di questo decreto-legge.
2021-05-18	FI	RizzottiMaria	Le nostre leggi nazionali in tema di sicurezza alimentare sono le più rigorose in Europa e forse nel mondo e questa giusta sicurezza per la salute dei nostri cittadini ovviamente ricade sui nostri prodotti che hanno costi di produzione superiori ai Paesi concorrenti. Il mio appello al Governo è che si faccia promotore in Europa di un adeguamento degli altri Paesi alle nostre leggi sul tema della sicurezza alimentare. Invito anche tutti i parlamentari europei a sostenere la battaglia di Forza Italia contro l'abominio del nutri-score, l'ultima trovata del vino annacquato, l'etichettatura anticancro dei salumi, eccetera.
2021-05-18	FI	RizzottiMaria	Purtroppo lo stesso impegno per avere in Italia una sede dell'Agenzia del farmaco, l'EMA, non è stato profuso da Governi recenti, non votati dagli italiani, perché in Europa si deve lavorare prima attraverso le relazioni con gli altri Paesi e gli altri parlamentari. Per la nostra superficialità l'EMA è andata ad Amsterdam dopo un sorteggio, città che non aveva neanche una sede e ha impiegato tre anni per crearla. Non è andata a Milano che aveva già una sede a disposizione, perdendo così la possibilità di crescita del PIL del 2 per cento.
2021-05-18	FI	RizzottiMaria	Signor Presidente, l'industria alimentare italiana di cibi sia di produzione che di trasformazione è tra le migliori sul mercato internazionale. L'attenzione verso questo settore è essenziale, in considerazione dell'importanza che tale industria manifatturiera riveste nel nostro sistema economico-sociale. Infatti, l'Italia è il Paese dove si sono creati i prodotti diventati oggi il nostro patrimonio conosciuto e rispettato da tutto il mondo: il made in Italy agroalimentare. Non possiamo far venir meno la leadership raggiunta a livello internazionale e dobbiamo mantenere altissimo lo standard di sicurezza dei nostri prodotti alimentari. Non dimentichiamo che la sicurezza alimentare ha caratteristiche di bene pubblico; occorre garantire livelli di sicurezza a beneficio del consumatore e della salute pubblica. In tale direzione va la corretta tracciabilità e rintracciabilità dei prodotti e delle materie prime da cui derivano. La corretta tracciabilità è il pilastro delle politiche per rendere trasparente la scelta dei cibi, in considerazione anche del fatto che vediamo crescere nei consumatori sempre più alte aspettative. Qui si tratta di un controllo che riguarda prodotti italiani o di altra provenienza destinati a essere commercializzati sul territorio nazionale o destinati ad altri Stati dell'Unione o anche esportati. Lo scopo del controllo è fornire ai consumatori informazioni accurate sui prodotti e garantire la circolazione di alimenti sicuri, grazie alla possibilità di ricostruire l'intero percorso degli alimenti per poter ritirare tempestivamente - se è il caso - quelli a rischio. Questo sistema complesso di controlli si svolge su tutte le fasi della produzione, trasformazione, distribuzione, magazzinaggio, trasporto e commercio e della somministrazione. Il decreto in sede di conversione è finalizzato a correggere l'articolo 18 del decreto legislativo 2 febbraio 2021, n. 27, che dà seguito al regolamento europeo che abrogava inspiegabilmente diversi illeciti. Perciò il decreto in esame è finalizzato a evitare che rilevanti settori restino privi di tutela sanzionatoria penale e amministrativa, esponendo così a gravi rischi per la salute dei consumatori alcuni settori importanti. Per Forza Italia la sicurezza alimentare è stata sempre motivo di grande attenzione: lo dimostra la battaglia in Europa del Governo Berlusconi dal 2002 per ottenere la sede dell'Agenzia europea per la sicurezza alimentare a Parma nel 2004.
2021-05-18	FdI	BalboniAlberto	È sicuramente il risultato di un disegno, che viene da lontano, dall'Europa, e che parte dal nutri-score, per arrivare al vino annacquato, al miele e al pomodoro cinesi, al grano canadese al glifosato, per mortificare il patrimonio agroalimentare italiano, che è un'eccellenza e che ci invidia e ci copia tutto il mondo.
2021-05-18	FdI	LaPietraPatrizioGiacomo	Tornando seri e tornando al merito, è chiaro che questa svista - chiamiamola così per essere benevoli -, fatta salva comunque la tutela della salute dei consumatori, avrebbe aperto una serie di situazioni che - attenzione - non avrebbero avvantaggiato i nostri agricoltori e produttori, ma aperto le porte ad una serie di prodotti di scarsa qualità, a tutto beneficio di tanti Paesi, in primis la Cina, dove la qualità non è certo l'obiettivo principale della produzione. In sostanza, sarebbe stato un danno irreparabile per le nostre produzioni agroalimentari di qualità, e avrebbe aperto il mercato a prodotti che non mi perito a considerare e definire prodotti spazzatura. Colleghi, forse non ci sarebbe da parlare molto su questo provvedimento, poiché si tratta fondamentalmente di tre articoli complessivi, di cui solo il primo è sostanziale; quindi poco c'è da dire. Ma lascio queste considerazioni al collega Balboni, che meglio di me saprà entrare negli aspetti tecnico-giuridici. Quello che mi meraviglia è che abbiamo parlato comunque poco delle conseguenze e dell'impatto di questa norma sia sulla sicurezza alimentare, sia sulle nostre produzioni di eccellenza. Ripeto, non per generare incomprensioni, che la salute dei consumatori è per noi prioritaria, ma è anche di fondamentale importanza tutelare i nostri prodotti agroalimentari con leggi severe, e siamo convinti che anche le pene devono essere severe. Quindi, tutela dei produttori e dei consumatori: lo dico perché, quando ci troviamo di fronte ad una frode alimentare, non c'è solo un danno diretto e specifico del prodotto in questione, ma molto spesso c'è un danno generale a un'intera filiera o a un intero comparto. Credo che tutti noi ricordiamo lo scandalo del vino al metanolo o i recenti scandali sulla pasta, e potremmo citarne altri. Il concetto è che queste frodi non danneggiano solo chi le compie, ma danneggiano l'immagine di tutto un settore che non può permettersi sbagli di questo tipo. Chi sbaglia deve essere punito, e per noi si dovevano addirittura inasprire ancora di più le sanzioni verso coloro che danneggiano con il loro comportamento l'immagine della qualità italiana: lo consideriamo né più e né meno alla stregua di un vero e proprio tradimento. Ma se da una parte diciamo che chi sbaglia deve pagare e che le pene siano anche più severe, dall'altra diciamo anche che il Governo deve mettere in campo politiche che aiutino i nostri agricoltori, i nostri allevatori e i nostri pescatori; politiche che devono avere due obiettivi fondamentali, uno complementare all'altro. In primo luogo, occorrono maggiori tutele per i marchi italiani contro le contraffazioni che tolgono alle nostre aziende un potenziale mercato che vale più del doppio delle nostre esportazioni. Infatti, a fronte di circa 50 miliardi di esportazione dell'agroalimentare, ci sono oltre 100 miliardi di falsi prodotti italiani (il fenomeno dell' italian sounding ). E qui il nostro Governo dovrebbe essere forte nel chiedere maggiori tutele, soprattutto sul fronte interno europeo; così come dovrebbe essere più forte e determinato nel chiedere l'abolizione di sistemi di certificazione della qualità che penalizzano i nostri prodotti di eccellenza rispetto a quelli spesso fatti in laboratorio: mi riferisco al nutri-score, il sistema di etichettatura a semaforo; dovremo effettivamente discutere della sua valenza sul piano della buona alimentazione. Occorre maggiore attenzione alle dinamiche relative all'importazione di prodotti dall'estero che sono palesemente di scarsa qualità, ma che, per i meccanismi di rimbalzi internazionali, entrano nel mercato europeo e danneggiano i nostri produttori. Se vogliamo fare un esempio recente, basti pensare al miele cinese, fatto con sciroppi zuccherati e che entra nel mercato con prezzi ridotti dell'80 per cento rispetto al prezzo medio di un normale miele naturale. In questo Fratelli d'Italia da tempo ormai sta chiedendo che siano applicati i cosiddetti dazi di civiltà, che colpiscano quei prodotti fatti senza il rispetto delle regole ambientali, sanitarie e di sicurezza e tutela dei lavoratori. Innanzitutto, quindi, tutela dei nostri prodotti; ma poi, come secondo elemento, occorrono politiche economiche e finanziarie per aiutare l'agricoltura. Occorre tutelare il reddito degli agricoltori. Spesso, nelle filiere agroalimentari, gli attori a monte e a valle della filiera, cioè i produttori e i consumatori, sono i più penalizzati: si parte da prezzi sempre più bassi, che rischiano di strozzare i produttori, per poi arrivare al consumatore, con prezzi spesso dieci volte maggiori del prezzo pagato alla fonte. La grande distribuzione deve farsi carico dell'onere di valorizzare maggiormente il lavoro degli agricoltori. Occorrono, poi, risorse per investire in tecnologia e regole per facilitare le procedure finanziarie, dirette ad agevolare il credito agli imprenditori agricoli. In Italia abbiamo un parco di macchine agricole ormai vecchio e poco produttivo, senza parlare della flotta peschereccia, ormai obsoleta per la stragrande maggioranza delle imbarcazioni. Maggiori investimenti significano anche migliore qualità e maggiore sicurezza alimentare. Ci sarebbe ancora molto di cui parlare, signor Presidente, ma voglio concludere citando un altro elemento importante, che riguarda i controlli. Abbiamo bisogno di più controlli sui prodotti che arrivano nel nostro Paese e, soprattutto, di ridurre gli accessi portuali per un controllo più capillare. Contemporaneamente, però, abbiamo bisogno di una semplificazione di tante procedure, che spesso soffocano le nostre aziende agricole, che hanno un solo e unico interesse: produrre qualità e sicurezza alimentare. Infine, occorre prendere spunto da quanto accaduto con questo provvedimento per fare una riflessione profonda su cosa significhi la sicurezza alimentare e soprattutto sulla normativa che ne definisce confini, che è complessivamente ormai datata, da decenni, e su cui ogni tanto interveniamo in maniera spot, in particolare solo quando ce lo chiede l'Europa. Forse dovremmo pensare ad un nuovo quadro, forse ad un testo unico, più adeguato ai nostri tempi e che contemporaneamente, da una parte, consenta una maggiore tutela della salute dei consumatori e, dall'altra, cerchi di agevolare, snellire e meglio controllare questo importante settore dell'economia nazionale che è l'agroalimentare.
2021-05-18	LN	PazzagliniGiuliano	Ricordo, sempre parlando per esperienza diretta, che l'allevatore, anziché adeguarsi al mio provvedimento, tentò di ribellarsi in ogni modo e addirittura arrivò a chiamare «Le Iene». Potete immaginare quante centinaia di email ricevetti in Comune dopo il servizio delle «Iene». Rispondevo a tutti con tre semplicissime righe: ma per la vostra tavola o per quella dei vostri figli preferireste che arrivasse una bistecca controllata o non controllata? Questo tacitò il 95 per cento delle proteste. Rimase un residuale 5 per cento di persone che rispondevano che non mangiavano carne e che quindi non si interessavano di questi controlli, ma la saggezza popolare indica tale comportamento con il detto secondo il quale è facile prendere gli schiaffi con la faccia degli altri (in realtà, quello popolare è leggermente diverso e questa è la versione edulcorata, per rispettare il decoro e la dignità dell'Assemblea, ma credo che abbiamo capito molto chiaramente il concetto). È fondamentale rispettare le normative nazionali, che probabilmente sono le più evolute al mondo, in termini di controllo. Questo incide, sì, sul prezzo finale del prodotto; al riguardo potrei ricordare che l'Europa (quell'Europa che ci fa discutere se mangiare insetti o annacquare il vino) però consente parallelamente l'importazione di miele prodotto in Cina, che ha un costo di produzione di 1,24 euro, quando in realtà credo che in Italia non si potrebbe realizzare un prodotto analogo nemmeno spendendo il triplo; si tratta della stessa Europa che vorrebbe vietare ai nostri anziani di produrre direttamente per l'autoconsumo negli orti e che però consente l'importazione di prodotti che nella loro filiera non hanno alcun tipo di controllo relativamente non solo alla loro qualità, ma anche alla loro sicurezza. Mi riferisco alla carica microbica e a prodotti che, in termini di condizioni igienico-sanitarie, non hanno nemmeno i requisiti minimi per essere immessi nel circolo dell'alimentazione e della vendita. Mi riferisco a tutte quelle verifiche che diamo per scontate, perché implicite nel nostro sistema, ma che scontate non sono e che purtroppo rischiano non solo di inficiare un settore che è già pesantemente danneggiato, per tutte le contraffazioni alimentari e per il falso made in Italy, ma anche di penalizzare direttamente i nostri produttori, che naturalmente tendono ad adeguarsi, invece, a queste prerogative. Come dicevo prima, voglio porre l'accento su quanto disciplinato direttamente nel provvedimento e, per evitare di dimenticare qualcosa, leggo testualmente quanto previsto all'articolo 1 del decreto-legge, che di fatto impedisce l'abrogazione dell'apparato sanzionatorio riguardo all'igiene e alle sostanze alimentari. A tal riguardo, degna di mantenimento è la legge n. 283 del 1962 che, all'articolo 5, vieta espressamente l'impiego, la vendita o la somministrazione di sostanze alimentari e bevande che siano state private anche in parte dei propri elementi nutritivi o mescolate a sostanze di qualità inferiore o comunque trattate, oppure in cattivo stato di conservazione, o con cariche microbiche superiori al limite stabilito, oppure con l'aggiunta di additivi non autorizzati. In sostanza, si tratta dell'essenza dei nostri prodotti che rischiava di essere minacciata - appunto - dall'abrogazione di un testo che, a mio avviso, dovrebbe essere alla base di ogni produzione di qualità mondiale, ma che di fatto in altri Paesi del mondo non si riscontra, facendo sì che le nostre tavole fossero raggiunte da prodotti di qualità estremamente inferiore a quella a cui siamo abituati. Inoltre, i nostri produttori si potevano trovare di fronte a una concorrenza sleale come quella che evidentemente rappresenta chi riesce a realizzare il prodotto finale senza nessuna delle condizioni a cui invece dobbiamo sottostare noi, evidentemente andando a creare un danno per la nostra economia. Ritengo giusto, quindi, che all'articolo 6 rimanga la previsione di una rilevanza anche penale relativamente a queste fattispecie, perché sappiamo bene che la sanzione amministrativa già di per sé non sarebbe un deterrente sufficiente, poi in molti casi sarebbe anche difficile da applicare. Pertanto, la rilevanza penale per chi minaccia la sicurezza alimentare delle nostre tavole, a mio avviso, è un obiettivo che va perseguito ed è il motivo per cui, anticipando anche la nostra dichiarazione di voto, preannuncio che il Gruppo Lega-Salvini Premier-Partito Sardo d'Azione è favorevole alla conversione del decreto-legge in esame. A mio avviso, anche se non ne ha parlato nessuno dei colleghi, altrettanto fondamentale è l'articolo 12 della legge n. 283 del 1962, che vieta l'introduzione nel territorio della Repubblica di sostanze alimentari non rispondenti ai requisiti prescritti. Infatti, occorre non solo sanzionare chi eventualmente introduce questi alimenti da noi, non rispondendo a quelle caratteristiche fondamentali, ma anche evitare l'introduzione di tali prodotti, perché solo questo garantisce il nostro sistema produttivo e agroalimentare
2021-05-18	LN	RufaGianfranco	(ore 18,29) ( Segue RUFA). È auspicabile anche essere leali, come quando la stessa Francia si vantava di essere la prima Nazione a prescrivere l'origine delle carni nei ristoranti, senza ricordare che tra le sue maggiori irregolarità e frodi - i dati sono del 2018 - c'è la presentazione di carni straniere come proprie. Nessuna Nazione europea o Paese al mondo sono dunque autorizzati a darci lezione, soprattutto a dettarci condizioni. Se il nutri-score della Francia è il modello da considerare in Europa per favorire la scelta dei cibi di serie A, grazie ai profili nutrizionali equilibrati, per l'Italia esso è semplicemente un disonorabile disordine di valutazione. La realtà è che il cibo italiano è imbattibile e solo con la menzogna lo si vuole abbattere. In ogni caso, condivideremo e struttureremo sempre regolamenti che rendano sano un alimento, ma pretendiamo rispetto per la cultura, per le tradizioni e per la filiera di tutto il cibo italiano.
2021-05-18	LN	RufaGianfranco	In Italia abbiamo altro, come ad esempio i produttori di lardo di Colonnata, che già da tempo l'Europa voleva mettere in discussione. In Europa però di sicuro non hanno la fortuna di avere la vallata carrarese di Colonnata e non hanno avuto l'intuito di posare il lardo in conche di marmo strofinate con aglio e arricchite di spezie e poi coperte per sei mesi o due anni con un coperchio sempre di marmo. Tuttavia la stessa Europa, che prima ha provato a bandire il prodotto, dichiarando il metodo antigenico, ora dichiara che l'alto contenuto calorico, che era benzina per i lavoratori delle cave, dovrebbe essere un problema proprio per la tabella francese del nutri-score.
2021-05-18	LN	RufaGianfranco	Ma si annacquassero veramente la testa e si rinfrescassero bene, perché non è certo questa la svolta green, così come non lo è il nutri-score, se qualifica alcune schifezze alimentari come cibo di serie A, mentre la dieta mediterranea sarebbe un problema. Quando l'Europa chiede agli italiani di tradire l'Italia deve farsi una ragione del fatto che ciò non accadrà mai. Ci sarà sicuramente qualche membro scientifico che cede ai meccanismi europei e alle multinazionali, ma sicuramente non i nostri coltivatori, che non permetteranno mai di cambiare alimentazione ai propri figli. Invece di inventare fesserie, è fondamentale che vengano imposte regole per non far eludere la corretta produzione, come nel caso del pomodoro cinese a tripla concentrazione, che diventa italiano perché - esso sì - innacquato in Italia. Ancora più necessario è che l'Europa ci aiuti a combattere l' italian sounding. La stessa Europa deve garantire che non arrivi sulla tavola cibo trattato in condizioni igieniche adeguate, in condizioni lavorative disumane oppure ottenuto dallo sfruttamento di uomini, donne e bambini o da animali non controllati e allevati in maniera irregolare. L'Europa deve essere compatta affinché il cibo abbia una filiera sicura e garantita dall'uso di conservanti e diserbanti, dall'uso di concimi e di acqua inquinante e dai terreni dove si produce fino alle fabbriche. Mi chiedo infatti se fuori dall'Italia, dove ogni anno ci sono oltre 900.000 interventi, tra ispezioni e controlli agli alimenti, ci siano gli stessi controlli tecnici e burocratici, se ci siano gli stessi condizionamenti dei grandi distributori, se ci sia la stessa logistica e distribuzione, se ci siano le stesse condizioni salariali e sindacali e la stessa tassazione. È auspicabile uniformare in tutta Europa gli obblighi alimentari e sperare che non ci siano bugie, come quando la Francia, approvando una legge sullo spreco alimentare, comunicava che l'Italia era il fanalino di coda. Ebbene, l'Italia è il primo Paese in Europa, basta bugie. Il cibo che si produce e si consuma in Italia è anche il più controllato, oltre che il più buono in Europa e nel mondo.
2021-05-18	LN	RufaGianfranco	Nel comunicare questa opportuna variazione legislativa, faccio notare che per gli operatori del settore alimentare e mangimistico, all'articolo 1- bis sono reintrodotte le garanzie in materia di analisi dei campioni e si tornano ad applicare le norme che danno la possibilità agli operatori di partecipare con un esperto all'esecuzione della prova delle analisi. All'articolo 1- ter finalmente si introduce l'istituto della diffida in materia di sicurezza alimentare, che permette agli operatori del settore alimentare di sanare violazioni dovute a semplici errori o omissioni formali. All'articolo 3 si richiede la pubblicazione di caratteristiche, modalità e risultati in un piano di controllo nazionale pluriennale, atti a valutare l'efficacia e l'efficienza anche della pubblica amministrazione. Agli articoli 7 e 8 si danno indicazioni per l'applicazione dell'istituto della controperizia e controversia documentale e analitica. Nel nostro Paese queste non sono tutte una novità, ma vanno a sostituire la ripetizione del parametro difforme, gli esami microbiologici e le analisi di revisione e analisi chimiche. Tutto questo a favore del consumatore. Il decreto-legge in esame, reintroducendo azioni sanzionatorie di carattere penale e amministrativo nei confronti dei produttori e trasformatori, mette al centro la sicurezza degli alimenti e la tutela della salute del consumatore e, per essere sufficientemente determinanti e deterrenti, le sanzioni pecuniarie saranno superiori al vantaggio indebito che deriva da pratiche fraudolente e ingannevoli. Inquadrare i reati alimentari nella sfera penale è una scelta italiana molto rilevante, rispettosa per il consumatore. Reputo doveroso perciò ricordare che l'Italia è il Paese più bello del mondo anche e soprattutto per il nostro cibo, frutto della nostra terra, del nostro clima e della nostra passione. Abbiamo perciò il dovere di rispettare i sacrifici delle famiglie italiane che ogni giorno coltivano con amore, cura e fatica i prodotti che portiamo a tavola. Abbiamo il dovere di rispettare le tradizioni che tutto il mondo ci invidia; ci invidia così tanto da volercele declassare, distruggere, rubare o copiare. Abbiamo il dovere di rispettare tutte le tasse che i produttori pagano per far crescere l'Italia. Oggi dall'Europa si impone una disciplina delle abrogazioni, introdotta dal decreto legislativo n. 27 del 2021, che ha il giusto fine di evitare che rilevanti settori di produzione e vendita delle sostanze alimentari e bevande restino prive di una corretta e doverosa tutela sanzionatoria e amministrativa con pregiudizio, come detto, della salute dei consumatori, che troppo spesso però pretende che vengano rispettati dei regolamenti molto condizionanti, qualitativamente e quantitativamente, mettendo in discussione la storia e la serietà del prodotto italiano.
2021-05-18	LN	RufaGianfranco	È uno dei tanti cibi poveri che diventa invece eccellenza: questo è ciò che ci invidiano l'Europa e il mondo, ma non credo che dovremmo sempre dare retta ai burocrati europei, che consigliano poi di fare colazione con una tazza di latte ai piselli e biscotti alla farina di vermi. Non credo che dovremmo dare retta all'Europa che accetta una bistecca senza carne o un tonno vegetale e che, dopo averci chiesto la lunghezza delle banane, la curvatura dei cetrioli o la lunghezza delle vongole, oggi ci chiede addirittura il vino annacquato.
2021-05-18	M5S	LeoneCinzia	Signor Presidente, onorevoli colleghi, oggi ci accingiamo a votare un provvedimento esaminato in prima lettura alla Camera e in seconda qui al Senato, che reca misure urgenti sulla disciplina sanzionatoria in materia alimentare ed è volto a circoscrivere l'ambito di operatività della disciplina di cui all'articolo 18 del decreto legislativo n. 27 del 2021, ovvero l'abrogazione delle contravvenzioni e dei principi illeciti amministrativi. Il provvedimento salvaguarda il made in Italy ed è importante perché ci troviamo di fronte a una vera e propria transizione nutrizionale tale per cui, grazie a mezzi chimici sempre più sofisticati, riusciamo a diagnosticare abbastanza presto e accuratamente malattie legate al tipo di alimentazione che impatta sulla nostra salute. Per fortuna, l'Unione europea si è fornita nel tempo di regolamenti idonei per la produzione e commercializzazione dei prodotti agroalimentari e di origine animale. Infatti, già alla fine degli anni Novanta in Europa si andò formando una coscienza diffusa sui rischi alimentari e sulle possibili contaminazioni chimiche, biologiche e fisiche. In quegli anni, fecero scandalo le frodi alimentari, come le adulterazioni e le sofisticazioni, perciò i primi anni del Duemila furono caratterizzati da un'intensa attività legislativa sull'igiene dei prodotti e degli alimenti di origine animale, sui controlli ufficiali degli animali destinati al consumo umano e sulle condizioni di salute dell'ambiente degli animali stessi. Infine, nel 2002, venne istituita l'Autorità europea per la sicurezza alimentare, che svolge bene il suo lavoro. Tutto ciò, tuttavia, oggi rischia di essere vanificato dalle logiche di mercato che immettono alimenti di origine vegetale ed animale dei Paesi extraeuropei che non hanno le stesse normative di tutela. Non voglio parlare dei prodotti provenienti dai Paesi africani o dai Paesi asiatici, ma mi soffermo solo su quelli statunitensi. Basti pensare che, nell'ambito dei prodotti alimentari, nell'Unione europea vige il principio di precauzione, mentre negli Stati Uniti no: un alimento è sicuro fino a prova contraria. Purtroppo, però, alcune sostanze chimiche presenti nei prodotti danno i loro effetti nel tempo, basti pensare alla presenza di glifosati nel frumento, che invadono i nostri mercati e che si mescolano nel nostro frumento di qualità migliore e di salubrità indiscussa. In questo scenario, andrebbero aggiunte anche le patologie che si manifestano nel tempo e che certi studi ancora stanno verificando. Mi riferisco, ad esempio, ai casi di celiachia correlati all'uso di glifosati. Dopo questa dovuta cronistoria sulla sicurezza alimentare, definiamo lo scopo del provvedimento in esame, ovvero quello di evitare che rilevanti settori relativi alla produzione e alla vendita delle sostanze alimentari e delle bevande restino privi di tutela sanzionatoria penale ed amministrativa, con pregiudizio della salute dei consumatori. Già alla Camera sono stati inseriti due aspetti inerenti alla controperizia e alla controversia in un provvedimento che comunque mira a circoscrivere l'ambito di operatività della disciplina di cui all'articolo 18 del decreto legislativo del 2 febbraio 2021, n. 27. Per quanto attiene le competenze della Commissione agricoltura, di cui mi onoro di far parte, ancor di più da siciliana e da donna del Sud, va sottolineato anzitutto l'articolo 1, che interviene sul già citato articolo 18 e che incide sull'elenco di abrogazioni per circoscriverne la portata ed in particolare impedire le abrogazioni dell'apparato sanzionatorio a corredo della disciplina sull'igiene delle sostanze alimentari e delle bevande. L'articolo 18, infatti, dispone l'abrogazione dell'intera legge n. 283 del 30 aprile 1962, quindi una legge di sessant'anni fa, obsoleta, per cui è necessaria una chiave di interpretazione calata nella contemporaneità, facendo salve solo alcune specifiche disposizioni. Risultavano abrogate le sanzioni penali contravvenzionali e i principi illeciti amministrativi relativi all'impiego o alla somministrazione di sostanze alimentari e di bevande, sanzioni che sono state comunque reintrodotte grazie al nostro lavoro in Parlamento. Questo provvedimento è importante proprio perché va ad individuare le Autorità atte a organizzare o a effettuare controlli ufficiali, comprese le attività nei diversi settori che riguardano gli alimenti, la sicurezza alimentare, l'integrità e la salubrità in tutte le diverse fasi della produzione, della trasformazione e della distribuzione di alimenti, ma anche la messa in commercio di sostanze alimentari con imballaggi colorati comunque non autorizzati. Mi avvio alla conclusione, Presidente, ripercorrendo sia il concetto della transizione nutrizionale alimentare, sia il concetto della transizione ecologica, l'uno imprescindibile dall'altro, di dimensioni - soprattutto quest'ultimo - epocali, a cui tutti siamo tenuti a partecipare e che rappresenta un'occasione unica per poter intervenire con un approccio olistico che possa coniugare salute e rispetto dell'ambiente, un'opportunità per migliorare la vita dei cittadini, perché a noi sta a cuore il loro benessere. L'obiettivo finale è la sicurezza alimentare per il benessere della collettività. Molti prodotti, infatti, contengono ingredienti dannosi per la salute dei nostri cittadini, dei nostri bambini, che è nostro dovere tutelare. Il MoVimento 5 Stelle esprime parere favorevole su questo importante provvedimento, perché si è sempre rivelato attento e consapevole dei danni che possono causare alcuni prodotti alimentari, su cui bisognerebbe, per una maggiore trasparenza, introdurre un'etichetta quanto più possibile colma di informazioni sui prodotti, ma corredata anche, a mio avviso, da un logo a connotazione regionale, che possa limitarne la contraffazione. Concludo proprio con questo auspicio, nel ribadire il voto favorevole del Gruppo del MoVimento 5 Stelle.
2021-05-19	FdI	UrsoAdolfo	Definire i confini marittimi significa attuare una politica che l'Italia, purtroppo, non ha perseguito e che l'Europa non persegue per risolvere i problemi dei confini, che non sono soltanto quelli con la Libia; sono quelli con l'Algeria, con Cipro, con la Slovenia, persino con la Francia, così come con la Croazia. Tutto questo fa parte di una politica che abbiamo definito in Parlamento con un'apposita mozione e vorremmo che di questo si discutesse insieme in un'occasione per definirla e perseguirla, Governo di oggi e quelli di domani, che in questo non si possono confrontare e scontrare, perché sono i Governi della Nazione che attuano la politica estera e l'interesse nazionale, comunque e sempre.
2021-05-19	FdI	UrsoAdolfo	Dopo la visita di Draghi a Tripoli e dopo che l'Italia è tornata a essere l'alleato atlantico nel Mediterraneo degli Stati Uniti, la Turchia ha riaperto le rotte dei migranti, stavolta non nei Balcani, ma in Libia, perché i barconi da quel momento sono partiti in maniera incessante, perché sono un'arma di pressione politica nei confronti dell'Italia e dell'Europa. E le motovedette oggi sono addestrate dai turchi.
2021-05-19	FdI	UrsoAdolfo	Ebbene, nella terra della Palestina e nella terra di Israele c'è tutto; non ci sono solo la sofferenza degli ebrei e dei musulmani, ma anche quella dei cristiani, perché Gerusalemme è la città santa per tutti noi e per loro. Tutti noi, in qualche misura, nella nostra storia politica ci siamo illusi di poter fare qualcosa. Io stesso, quando ero al Governo, sono stato tre volte in Israele. Ho incontrato Shimon Peres, Sharon, Olmert nelle loro esperienze di Governo e Abu Mazen. Ho portato cento imprenditori italiani a Gerusalemme per incontrare, in un convento di suore, imprenditori palestinesi e israeliani. Tutti noi ci siamo illusi e tutti torniamo lì e non dobbiamo rassegnarci a tornare lì, così come purtroppo tutti ci siamo ritrovati, ancora una volta, al Portico d'Ottavia. Quante volte ciascuno di noi è stato costretto o ha sentito la necessità di andare al ghetto, al Portico d'Ottavia, davanti alla sinagoga per dire con forza che tutti siamo a difesa della sicurezza di Israele, anche perché con Israele e con i popoli europei e occidentali condividiamo gli stessi valori di fondo, che sono quelli della civiltà ebraica, cristiana e romana. Con gli altri evidentemente dobbiamo confrontarci come partner, ma una cosa è condividere i valori ed essere alleati, altra è trattare con gli altri affinché i popoli possano progredire nella pace. Questa certezza ce la dobbiamo dare da italiani, quindi da europei e, di conseguenza da occidentali, quindi atlantici. Ebbene, al Portico d'Ottavia siamo andati tante, troppe volte. Ora bisogna tornare su quella terra e comprendere che, se lì non si risolve quella questione, non si risolve il resto. Il Mediterraneo è diventato oggi una polveriera e noi siamo nel mezzo. Ministro Di Maio, comprendo che è difficile, perché l'Europa oggi è ancora più debole, perché il processo in Germania rende più debole quello che potrebbe essere il nostro principale partner (la Germania) nel contesto mediterraneo. È evidente a tutti che la crisi europea è dei ruoli e la mancanza della politica estera europea, accanto all'assenza degli Stati Uniti in quel contesto, ha determinato la presenza di potenze regionali che confliggono tra di loro per la supremazia nel mondo islamico e non solo, anche per questioni che possono essere territoriali, economiche e dinastiche. Quando c'erano le grandi potenze, regolavano l'equilibrio del mondo. Oggi non ci sono. Il nuovo conflitto globale, di cui dobbiamo essere consapevoli noi più di altri, è tra chi questi diritti li calpesta (la Cina) e chi a questi diritti non vuole rinunciare (l'Occidente). La differenza rispetto al passato sono i diritti di cui dobbiamo farci carico in Cina e ovunque. La Cina, infatti, una potenza autoritaria e totalitaria in cui i diritti non vengono riconosciuti, può diventare oggi, a differenza del passato, la più grande potenza mondiale. Non era mai accaduto, nemmeno durante il periodo dell'Unione Sovietica, che ci fosse questa reale minaccia. Oggi questa minaccia c'è e per questo ci interessiamo sino in fondo del diritto dei popoli a Hong Kong, a Taiwan o degli uiguri. Prima non ci minacciavano, ma domani potrebbero minacciare i nostri figli. Per cui, oggi più che mai, dobbiamo farci forti noi da italiani della posta in palio. Tutto ciò passa per il Mediterraneo. Per questo in Parlamento noi, forza di opposizione patriottica, vi chiediamo di definire una posizione chiara e netta dell'Italia. Lo possiamo fare oggi più che mai con i nostri partner europei e occidentali per avere quel ruolo che è evidente in ciò che stanno facendo i nostri soldati come forza di interposizione nel Libano. Lì le bombe non ci sono, perché ci sono, con il loro sacrificio e il loro coraggio, i soldati italiani.
2021-05-19	FdI	UrsoAdolfo	Il problema è gigantesco e l'Italia è al centro del problema e dei conflitti, perché in Libia oggi non si confrontano più le potenze europee; si confrontano e si scontrano le potenze sunnite con le armi dell'ideologia e spesso anche del fondamentalismo. E l'assenza dell'Europa l'ha causato; le divisioni europee hanno condannato la Libia a quello che è accaduto. Lo stesso accade - lo voglio dire con consapevolezza - con gli stessi interlocutori, in Palestina e in Israele, perché non può sfuggire ad alcuno quello che prima diceva anche il presidente Casini.
2021-05-19	LN	PizzolNadia	In Italia non si sono mai fermati i flussi migratori dalla rotta balcanica, come pure le migliaia di immigrati che salpano dalle coste turche, in arrivo anche in questi giorni su barchini, barche a vela e imbarcazioni di fortuna. È importante, però, chiarire una contraddizione in atto. Se il nostro Ministro dell'interno, per difendere i nostri confini europei e la redistribuzione delle persone che giungono nel nostro Paese, chiede la concreta ed efficace solidarietà dell'Europa, come può, poi, una nave tedesca raccogliere 400 persone in acque libiche e maltesi e dirottarle unicamente in Italia, perché lo Stato maltese si rifiuta di accoglierli?
2021-05-19	M5S	CioffiAndrea	Nel 2017 l'allora presidente Trump ha riconosciuto Gerusalemme come capitale indivisa dello Stato di Israele. Papa Francesco ha subito detto che Gerusalemme è una città unica, sacra per gli ebrei, i cristiani e i musulmani e ha una vocazione speciale alla pace, di cui bisogna rispettare lo status quo. Il piano Trump del 2020 ha poi legittimato tutte le annessioni territoriali israeliane, in aperto contrasto con le risoluzioni dell'ONU. Il cambio radicale della politica americana dell'era Trump non ha prodotto gli effetti di pacificare l'area, anzi, ne ha esaltato le contrapposizioni, destabilizzando equilibri già precari, non solo nei territori palestinesi, ma anche in Israele, dove il 21 per cento della popolazione è di origine araba. È ora che gli Stati Uniti, per il bene del loro storico alleato, tornino a svolgere un ruolo di mediazione per fermare il conflitto e riavviare il processo di pace. Per questo è fondamentale anche il contributo dell'Italia e dell'Europa. Crediamo fortemente che la Presidenza italiana del G20 sia l'occasione per il nostro Paese per promuovere un approccio laico alla questione israelo-palestinese. Proprio in quest'ottica, una volta che le bombe, i missili e i razzi avranno smesso di cadere, penso sia doveroso che il Parlamento italiano si esprima a favore del riconoscimento dello Stato palestinese
2021-05-19	M5S	QuartoRuggiero	Signor Presidente, domani è il nono anniversario del terremoto dell'Emilia. Alle ore 4,03 del 20 maggio 2012, un severo scuotimento del suolo colse di sorpresa l'Emilia; in realtà, nulla di sorprendente, se non l'ignoranza e la negligenza, ancora oggi imperanti in tema di rischio sismico. Lì il terremoto aveva già duramente colpito in passato, ma si dimentica; ricordare serve al futuro. La ben nota compressione della placca adriatica verso l'Europa ha riattivato due ben note faglie inverse che hanno originato i terremoti del 20 e 29 maggio 2012, di magnitudo 5.9 e 5.8, e di intensità fino all'ottavo grado della scala MCS. Questi terremoti hanno duramente colpito la bassa modenese: 1.000 chilometri quadrati, 230.000 persone coinvolte. Carpi, Cavezzo, Finale, Medolla, Mirandola, Novi e molti altri Comuni hanno subito ingentissimi danni: colpiti centri storici, edifici rurali e capannoni; ventisette vittime, per lo più dipendenti di aziende distrutte; colpiti scuole, ospedali e chiese; danni per oltre 13 miliardi di euro. Buona è stata invece la risposta degli edifici costruiti recentemente in calcestruzzo. Questa è l'ennesima conferma che, riducendo la vulnerabilità, si minimizza il rischio sismico. La normativa vigente per quest'area contempla che le nuove costruzioni non debbano collassare se sollecitate da una accelerazione orizzontale di picco al suolo (PGA) fino al 15 per cento dell'accelerazione di gravità, qui statisticamente prevista con tempi di ritorno di 475 anni, al netto dei fenomeni locali di amplificazione del moto. In realtà, a Mirandola si registrò una PGA del 30 per cento, ossia il doppio, prevista con un tempo di ritorno di 2.475 anni. Costruire e adeguare con questo limite più cautelativo che sto proponendo in decreti e disegni di legge avrebbe impedito crolli e morti. Nel terremoto in oggetto molti danni sono poi stati provocati da effetti geologici secondari, quali la liquefazione dei suoli. Tali effetti possono essere prevenuti con studi di microzonazione sismica, che consente un'adeguata pianificazione. Occorre ad ogni costo investire in conoscenza e prevenzione. Prevenire il rischio sismico costa dieci volte di meno che ricostruire ed evita tragedie.
2021-05-19	PD	AlfieriAlessandro	(ore 20) ( Segue ALFIERI). Un'Europa politica forte ha bisogno di più coraggio: non basta il coordinamento della politica estera e della difesa, ma abbiamo bisogno di investire di più sull'Europa. Per affrontare le grandi sfide internazionali serve un'Europa politica unita, con un'unica politica estera e un'unica politica di difesa. Dobbiamo avere più coraggio.
2021-05-19	PD	AlfieriAlessandro	A Biden penso si possa chiedere questo, di essere accanto a noi sulle sfide principali. Capisco che deve anche aprire il nuovo dossier con l'Iran e che deve comprendere se il Joint comprehensive plan of action (JCPOA) può essere rilanciato, quindi deve sedersi al tavolo sul nucleare. Gli Stati Uniti però sono fondamentali. Non a caso, l'ala sinistra del suo partito, con in testa giovani donne progressiste e democratiche come Ocasio-Cortez, lo richiama a essere coerente, perché si chiede il rispetto dei diritti umani in Cina, ad Hong Kong e in Arabia Saudita, quindi lo si deve chiedere anche a Israele, quando non rispetta i più elementari diritti umani dei palestinesi e va avanti con gli insediamenti, non tenendo conto di tutte le risoluzioni delle Nazioni Unite che dicevano di rispettare gli impegni presi da questo punto di vista. È chiaro che gli Stati Uniti hanno bisogno di un'Europa più forte: chiudo su questo, signor Ministro. Lei ha misurato con mano la difficoltà di costruire anche una sola posizione comune: il difficile compito di Borrell, nel momento in cui si confronta con il blocco orientale di Paesi come l'Ungheria e la Polonia, che non si trattengono dallo schierarsi a prescindere e al di là dei fatti sempre con Israele, e con quello costituito dalla Grecia e da Cipro per altri motivi, geopolitici, in un asse con l'Egitto e con Israele di difesa e di tutela rispetto alla Turchia, certamente più comprensibile. La responsabilità maggiore è sulle spalle dei grandi Paesi. Penso che, se non vogliamo più essere velleitari, sia giunto il momento di superare il tabù dell'Europa a 27 sui temi di politica estera e di difesa; e penso che la conferenza sul futuro dell'Europa possa rappresentare questo momento.
2021-05-19	PD	AlfieriAlessandro	Signor Presidente, ringrazio il Ministro degli affari esteri e della cooperazione internazionale per l'esposizione articolata che meriterebbe sicuramente un'analisi di tutti i dossier che ha toccato. Parto dalla Libia per poi concentrarmi sul tema principale del suo intervento. Penso che l'Italia si sia mossa per tempo, questa volta, e abbia colto la finestra di opportunità che si è aperta con l'avvento del nuovo Premier e con un tentativo di unificazione a cui le diplomazie internazionali lavoravano da tempo. Quindi, bene che l'Europa si muova insieme (e quando dico Europa, in questo caso, mi riferisco al coordinamento delle politiche estere dei principali Paesi, in particolare Francia, Germania e Italia). Siamo stati i principali attori e ricordo le sue visite, ministro Di Maio, e quella del premier Draghi, che apre una fase nuova dal punto di vista commerciale e politico. Riferendomi anche agli episodi che hanno interessato i nostri pescherecci, penso che sia l'occasione per provare ad aprire una fase negoziale con la Libia per risolvere una volte per tutte, con un accordo chiaro in termini di zone economiche esclusive, il tema dei pescatori. Colgo l'occasione per ringraziare anche io le donne e gli uomini della Marina militare italiana, che meritano il nostro ringraziamento e il plauso perché, se non è successo ancora ciò che abbiamo visto in passato, è proprio grazie a loro.
2021-05-19	PD	RampiRoberto	Signora Presidente, signori colleghi, Marco Pannella diceva: «Quando te ne vai, bisogna vedere quanti sono coloro che fanno della tua mancanza una presenza». Ecco, sono cinque anni che Pannella ha trovato un modo diverso per essere presente nella politica italiana e certo ci manca in questi cinque anni la sua presenza fisica, che era irruente, metteva il corpo nelle sue azioni e metteva la vita per dare la forza agli altri di fare ciò di cui avevano bisogno. Però, in questi cinque anni, sono tanti i temi che Marco Pannella ha provato a sottolineare nel dibattito politico e su cui ci sarebbe stato prezioso il tuo punto di vista. Proviamo, allora, a fare di questa sua mancanza una presenza. Penso allo sterminio per fame, a quanto è importante oggi nella dinamica delle migrazioni, invece che raccontarla in maniera semplicistica in altro modo. Penso al dibattito che abbiamo appena avuto su Israele e Palestina, a quella proposta lungimirante di uno Stato bi-nazionale che garantisca i diritti di cittadinanza di tutti e che sia garantito a sua volta dall'Unione europea. Proprio sull'Europa, in questo momento che è in corso la conferenza sull'Unione europea, pensare a un'Europa che sia più larga, più grande, più federale, che superi la forma degli Stati nazionali. E ancora, la giustizia con la riforma che questo Governo vuole portare avanti, le carceri: sono tanti i temi, e su tutti il rapporto con l'altro, il metodo non violento, l'idea del dialogo, la funzione del Parlamento, la centralità della politica. Ecco, di tutti questi ce n'è uno che mi sta particolarmente a cuore. L'ultima battaglia di Marco Pannella fu quella per il diritto alla conoscenza, che è alla base della democrazia. Proprio tra pochi giorni, il prossimo venerdì, nella Commissione cultura dell'Assemblea parlamentare del Consiglio d'Europa approveremo il mio rapporto sul diritto alla conoscenza, che inizierà il percorso - che si concluderà nel mese di giugno, dopo due anni - per far diventare questo un nuovo diritto umano. Credo che, a cinque anni da questo cambiamento del modo di essere presente di Marco Pannella nella politica italiana, questo sia un piccolo traguardo che consegniamo per far continuare a vivere la sua presenza.
2021-05-20	FI	BattistoniFrancesco	Mi preme sottolineare che questo è un settore in cui l'Italia è prima in Europa non soltanto per la produzione, ma anche per la superficie dedicata (16 per cento). Credo che, quando si parla il biologico, dobbiamo fare una certa differenza rispetto agli altri prodotti. Sinceramente, condivido il 99 per cento degli interventi che sono stati fatti, perché poi tutti si sono pronunciati a favore del disegno di legge, e questo è un dato importante.
2021-05-20	FdI	DeCarloLuca	Signor Presidente, intervengo per ribadire il voto favorevole di Fratelli d'Italia allo stralcio della parola biodinamico dal provvedimento al nostro esame. Qualcuno definisce di nicchia questa legge quadro, che si occupa del 15 per cento dei terreni coltivati in Italia. Ricordo a tutti che c'è un'altra percentuale, quella dei terreni tradizionali o dei terreni industriali, su cui si potrà lavorare con l'innovazione, con le tecnologie e la tecnica a disposizione in questo millennio per riuscire ad aumentare la redditività e la produttività, soprattutto dei nostri terreni. Come dobbiamo fare? Dobbiamo farlo con quel concetto di sostenibilità che oggi l'Europa ci impone, ma che gli agricoltori - ripeto - si sono autoimposti da anni ormai. L'Italia è la sesta Nazione più sostenibile in tema agricolo al mondo. Gli agricoltori non si sono svegliati oggi perché la strategia farm to fork ci impone determinate percentuali. Gli agricoltori italiani, nonostante uno Stato cieco e quest'Aula spesso sorda, sono avanti anni luce rispetto a quello che delibera l'Europa. Quindi, cerchiamo non dico di sostenerli, perché mi sembra evidente il disinteresse con il quale si trattano temi come quelli in esame, ma almeno di non ostacolarli, facendo questa aggiunta ad una norma legittima, come quella che si occupa di biologico, in alcuni settori e in alcune aree, come l'area montana da cui provengo. L'area di Belluno ha fortissime implicazioni sul biologico: penso al latte, che nella parte a nord è biologico al 100 per cento. Ripeto che è una pratica di nicchia, una pratica importante. Non è tutta l'agricoltura, ma è una delle tante agricolture che fanno grande questa Nazione, ma che non hanno nulla a che vedere con pratiche e riti come quello delle corna delle vacche o delle vesciche dei cervi, che invece l'agricoltura biodinamica purtroppo introduce.
2021-05-20	FdI	LaPietraPatrizioGiacomo	Il biologico in Italia viene coltivato su un numero importante di ettari da oltre 75.000 imprese. L'Italia conferma di essere quindi uno dei principali Paesi in Europa per questo tipo di coltivazione. Anche i dati sui consumi di biologico in Italia segnalano importanti indici di crescita, con un incremento generalizzato per tutte le referenze biologiche vendute sia nella grande distribuzione, sia nei negozi specializzati. L'Italia è inoltre ai primi posti in Europa per l' export di prodotti di origine biologica e - secondo una ricerca condotta dall'ISPRA - il fatturato oltre frontiera è superiore a un miliardo di euro, un importo che rappresenta più di un terzo del giro d'affari complessivo del biologico italiano. Proprio per queste ragioni ritengo, e tutti noi di Fratelli d'Italia riteniamo, che il provvedimento oggi in esame sia di estrema importanza, anche in base ai numeri che ho appena elencato, in quanto ha la funzione di disciplinare un settore in forte espansione, quale è appunto quello dell'agricoltura biologica. Il provvedimento ha l'obiettivo - come si dice anche nel testo - di favorire e promuovere iniziative volte all'incremento delle superfici agricole condotte con il metodo biologico, anche attraverso interventi volti a incentivare la costituzione di organismi, punti e piattaforme di aggregazione delle filiere e dei prodotti biologici, perfettamente in linea con gli obiettivi europei per la realizzazione del PNRR. Vorrei accennare brevemente a quelle che sono per noi le disposizioni più importanti dell'atto in esame. Riteniamo importante l'istituzione, presso il Ministero delle politiche agricole, di un tavolo tecnico per la produzione biologica, il quale avrà il compito di delineare le priorità del Piano di azione nazionale, con particolare attenzione alla ricerca. Importante è quindi l'aver previsto anche un Piano d'azione nazionale per la produzione biologica; come riteniamo importante citare le misure previste dall'articolo 6 del testo, che noi di Fratelli d'Italia sposiamo in pieno, cioè il fatto che si istituisca il marchio biologico italiano che caratterizza i nostri prodotti. Così come riteniamo importante la costituzione di distretti per la valorizzazione di zone vocate al biologico. In particolare, crediamo che questo passaggio possa aiutare le zone montane e le zone periferiche, di per sé indirizzate a pratiche di coltivazione o di allevamento naturali già per vocazione biologica (se così la possiamo definire), grazie però alla scarsa industrializzazione e al basso inquinamento presenti in quelle zone. Per noi tutto quello che può valorizzare e aiutare le zone montane è positivo. Le misure che ho appena elencato sono solamente alcune nell'insieme degli interventi dell'intero provvedimento, ma sono un esempio di come il testo in esame oggi in quest'Aula vada nella giusta direzione. Il lavoro in Commissione ha profondamente mutato il testo approvato alla Camera; siamo però convinti che si poteva e si doveva fare meglio. Proprio con questo obiettivo - ad esempio - siamo intervenuti in Commissione affinché l'agricoltura biologica non fosse equiparata all'agricoltura biodinamica. Peccato per la bocciatura del nostro emendamento che chiedeva l'abolizione del comma 3 dell'articolo 1, in quanto in esso si vuole equiparare l'agricoltura biologica all'agricoltura biodinamica, indicando solo genericamente il rispetto delle disposizioni del regolamento UE in materia di agricoltura biologica, senza definire il metodo dell'agricoltura biodinamica, che - come sappiamo - è frutto solamente di autoregolazione privata e non risponde a regolamentazioni normative né europee, né nazionali. Coerentemente, abbiamo votato gli emendamenti della senatrice Cattaneo, che andavano nella stessa direzione, e ci siamo conseguentemente astenuti sugli articoli 1, 5 e 8. Abbiamo comunque dato il nostro contributo. Nella discussione in Commissione abbiamo proposto un nostro emendamento per aiutare gli agricoltori che subiscono perdite a causa della decertificazione di prodotto biologico a seguito di contaminazione durante la filiera. Come sappiamo, i prodotti agricoli italiani non possono essere venduti come biologici se presentano contaminazioni di prodotti non ammessi al sistema produttivo. Purtroppo questa contaminazione può avvenire anche durante le fasi di commercializzazione che portano il prodotto sui banchi di vendita e, quindi, dovevamo prevedere una qualche forma di ristoro. Abbiamo ritirato l'emendamento e abbiamo presentato un ordine del giorno condiviso che impegna il Governo ad adottare misure per compensare le eventuali perdite dei produttori. Detto tutto ciò - mi avvio alle conclusioni - credo che dobbiamo anche fare una profonda riflessione su quale potrà essere il futuro dell'agricoltura. Nei prossimi decenni la popolazione mondiale raggiungerà i 9 miliardi e il tema dell'alimentazione umana sarà al centro della discussione politica. Senza però andare in ambiti mondiali, noi abbiamo il dovere non solo di puntare sulla qualità, ma anche di garantire un minimo di autonomia alimentare alla nostra Nazione. Già al momento abbiamo grosse difficoltà nell'essere autosufficienti in molti settori agroalimentari e nel futuro la situazione potrebbe essere ancora più critica. Non possiamo certo pensare di poter risolvere il problema puntando solo sull'incremento del biologico, senza contare poi che, sul piano sociale, rischiamo di creare anche delle discriminazioni fra cittadini che non potranno permettersi di consumare prodotti di qualità biologica a causa del loro maggior costo. Tali elementi devono portarci a trovare soluzioni sempre più all'avanguardia per l'agricoltura e a coniugare produzione, modernità e qualità.
2021-05-20	LN	BergesioGiorgioMaria	Nel mondo, come è stato detto in precedenza, 72 milioni di ettari sono coltivati con sistemi biologici, comprese le aree in conversione. L'Europa coltiva il 23 per cento di questi territori, circa 16 milioni di ettari. I primi tre mercati globali per vendite sono gli Stati Uniti, con 44 miliardi di euro, l'Unione europea, con 41 miliardi, e la Cina, con 8 miliardi. Il più alto consumo di prodotti biologici pro capite avviene, in Europa, in tre Paesi, con una spesa di 344 euro pro capite in Danimarca, in Svizzera e in Austria. L'Italia è al vertice; è infatti il primo Paese dell'Unione europea, con 80.000 aziende e oltre 2 milioni di ettari coltivati. Come ettari coltivati siamo dietro solo alla Spagna e alla Francia. È anche il terzo Paese dell'Unione europea per mercato interno, con 3,6 miliardi di euro. Un ulteriore fattore in grado di accrescere il settore è rappresentato dalle politiche europee, che si stanno avviando proprio in questi mesi e negli anni a venire: il green deal,il farm to fork. L'Europa, infatti, si è posta come obiettivo quello di aumentare il numero di terreni agricoli condotti in regime biologico del 25 per cento entro il 2030. Questo è un dato strategico, perché rileva anche l'importanza di questo disegno di legge. Si tratta di un settore in grande crescita, per quanto riguarda sia i consumi sia la produzione, ed è in grado di attivare imprenditoria giovanile (oltre il 20 per cento dei giovani si sta avvicinando a questo settore) e generare nuova occupazione. È stato varato anche il Piano d'azione europeo per il biologico 2021-2027, che supporta con iniziative concrete gli obiettivi del green deal europeo, delle strategie della biodiversità. Si prevedono, infatti, investimenti importanti per il 2021, per oltre 49 milioni di euro, e l'istituzione di appalti green, che prevedono l'integrazione dei prodotti biologici nei criteri minimi obbligatori per gli appalti sostenibili, ad esempio nelle mense scolastiche e negli ospedali. Tra le novità normative presenti nel disegno di legge sull'agricoltura biologica vi è l'introduzione di un marchio "bio" italiano, così da distinguere tutti i prodotti biologici realizzati con materie prime coltivate e allevate nel nostro Paese: è un modo per garantire la massima trasparenza sull'origine e sulla filiera dei prodotti e per rendere maggiormente consapevoli i consumatori. Viene istituito inoltre un tavolo tecnico presso il Ministero delle politiche agricole, che coinvolgerà gli esperti del settore. Viene rafforzata la filiera biologica, attraverso la promozione dell'aggregazione tra produttori. Per migliorare il testo abbiamo inserito un nuovo articolo in Senato, l'articolo 19: in particolare, attraverso lo strumento della delega legislativa, il Governo dovrà provvedere, con l'introduzione di un sistema più trasparente, a risolvere il conflitto di interesse che c'è tra controllori e controllati, a beneficio del mercato e della concorrenza; rafforzare le tutele nei confronti dei consumatori; riordinare la disciplina delle lotte contro le frodi alimentari. Onorevoli colleghi, è stato fatto un ottimo lavoro; probabilmente non è il migliore in assoluto, però tutti abbiamo contribuito con il nostro lavoro di confronto con le organizzazioni di categoria, con il settore, con i produttori, con i trasformatori, con i consumatori (che sono importantissimi), a renderlo più efficiente ed efficace possibile. Basta chiacchiere, ci vogliono i fatti. L'agricoltura biologica italiana è tra le eccellenze europee e mondiali. Difendiamo le nostre produzioni con un concetto fondamentale che ci deve guidare sempre, in ogni istante: il consumatore finale è il vero datore di lavoro di tutta la filiera agroalimentare.
2021-05-20	M5S	NaturaleGisella	Signor Presidente, membri del Governo, onorevoli colleghi, una legge di riferimento per l'agricoltura biologica era invocata da diverso tempo. Oggi, finalmente, siamo arrivati al traguardo, almeno in questo passaggio al Senato, in cui abbiamo inserito dei cambiamenti al testo unificato approvato alla Camera nel dicembre 2018. L'Italia occupa posti di rilievo, in Europa e nel mondo, per superficie coltivata a biologico e siamo i primi per numero di operatori coinvolti nel settore. Numeri che si traducono in un vantaggio rispetto al raggiungimento del 25 per cento di superficie agricola prevista dalla strategia europea, che ora è di circa l'8,5 per cento. Visto l'incremento di superficie dedicata al biologico, l'ampia e crescente diffusione dei relativi prodotti, insieme alla necessità di adeguarsi ai regolamenti europei del 2007 e del 2018, questo disegno di legge rende necessari, per un efficace sistema di controlli e per una migliore identificazione del settore, interventi volti a incentivare la costituzione di organismi, punti e piattaforme di aggregazione del prodotto e di filiere biologiche. Ormai è universalmente richiesto il massimo rispetto dell'ambiente e la produzione biologica è attenta proprio a questo, per la salvaguardia del clima, della biodiversità, delle risorse naturali e di servizi ecosistemici in vista del raggiungimento degli obiettivi dell'agenda 2030 per lo sviluppo sostenibile. Voglio chiarire, viste le polemiche giunte da vari fronti, che sono equiparati al metodo dell'agricoltura biologica solo i metodi di produzione basati su preparati e specifici disciplinari applicati nel rispetto delle disposizioni dei regolamenti dell'Unione europea e delle norme nazionali in materia di agricoltura biologica. Da qui anche la biodinamica e i metodi che, avendone fatta richiesta secondo le procedure fissate dal MIPAAF con apposito decreto, prevedano il rispetto delle disposizioni che ordinano anche il biologico. Sono i consumatori a decidere sui loro acquisti, noi condanniamo soltanto cosa è dannoso e indichiamo corrette pratiche. Certamente i vegani non accetterebbero questa pratica, il biodinamico, visto che si usano parti animali. Ma questa è un'altra storia. Lavorare la terra con il metodo biologico significa utilizzare una tecnica di coltivazione e un modo di produrre cibo che rispettano i cicli di vita naturali. Dopo anni di utilizzo di sostanze chimiche di sintesi, ci troviamo con pochissima sostanza organica nei suoli e con una preoccupante presenza di residui di fitofarmaci nelle acque. Indispensabili, quindi, queste norme rigorose di produzione che contribuiscono innanzitutto al rispetto dell'ambiente. Da qui l'attenzione alla qualità dei prodotti e alla sicurezza alimentare, nonché al benessere degli animali. Sono previste e considerate anche pratiche virtuose, che consentano la riduzione dell'intensità delle emissioni di gas a effetto serra, come stabilito dalla direttiva europea n. 98/70/CE. Grandi sfide, dunque; per affrontarle al meglio è previsto un tavolo tecnico al Ministero delle politiche agricole alimentari e forestali come punto di riferimento per l'evoluzione di queste pratiche e di questi metodi, in continuo cambiamento. Il tavolo è propedeutico alla stesura di un piano triennale, che ha l'obiettivo di espandere la produzione biologica, convertire piccole aziende, magari in zone svantaggiate e montane, offrire assistenza e formazione professionale, incentivare la ricerca. Il tutto con risorse attinte da un fondo già destinato. Molto importante è il riconoscimento dei distretti biologici, che vanno oltre la coltivazione genuina e l'idea di sostenibilità nel suo complesso e indirizzano tutte le attività umane verso un quadro inteso a valorizzare la bellezza del paesaggio in tutti i suoi aspetti e la conservazione dei siti naturali protetti. Centrale è l'introduzione del marchio biologico italiano, che, sulla scia dell'eccellenza che caratterizza i nostri prodotti, aggiunge valore anche in termini di economia, per un mercato contemporaneo sempre più esigente e attento. Il consumatore vuol mangiare bene e in modo etico. È un valore anche l'italianità sottolineata dal marchio, per una maggiore trasparenza sull'origine.
2021-05-20	M5S	TrentacosteFabrizio	Con questo provvedimento legislativo l'Italia potrà rivestire un ruolo da protagonista in Europa, rafforzando la leadership di produttore nel settore agroalimentare e, in particolare, in quello biologico. Questo disegno di legge rappresenta un nuovo modo di approcciarsi alle prossime sfide globali, in cui pensiero e azione sono conformi al paradigma ecologico.
2021-05-20	M5S	TrentacosteFabrizio	Il settore del biologico è in costante crescita e rappresenta una fetta importante del made in Italy, ponendoci tra i Paesi all'avanguardia in Europa. Le superfici agricole dedicate al biologico sono pari a due milioni di ettari, il 15 per cento della superficie agricola nazionale, localizzata soprattutto in Emilia-Romagna, Puglia, Calabria e Sicilia, con oltre 80.000 operatori impiegati nella filiera. Alla luce di questi numeri, lo Stato ha l'obbligo morale di promuovere e sostenere la produzione con metodo biologico, anche attraverso interventi volti a incentivare la costituzione di organismi e piattaforme di aggregazione del prodotto e delle filiere. La recente emanazione del bando per la ricerca sul biologico, con uno stanziamento di 5 milioni di euro a partire da quest'anno e già previsto nella legge di bilancio del 2020, per la promozione del settore, dimostra quanto si stia puntando sulla sostenibilità ambientale dell'agricoltura. Tuttavia, non è ancora sufficiente e molto dev'essere ancora fatto. Tra gli obiettivi principali indicati dalla Commissione europea, vi sono il raggiungimento del 25 per cento delle superfici coltivate a metodo biologico e la riduzione di almeno il 50 per cento dei pesticidi: due assi strategici in cui l'Italia avrà un ruolo fondamentale. A nostro avviso, solo una visione agroecologica, ecosistemica e attenta alla qualità ambientale potrà ricreare un giusto rapporto tra uomo e ambiente. Auspico pertanto che le sensibilità presenti in quest'Aula possano contribuire, in un prossimo futuro, all'esito di un provvedimento legislativo più ampio sull'agroecologia, riconoscendo all'agricoltura il suo ruolo cruciale tra salvaguardia ambientale, sicurezza alimentare e qualità della vita. Lo sviluppo dell'agricoltura biologica assume grande rilevanza, tanto da rientrare tra gli obiettivi prioritari da perseguire, assieme alla riduzione della chimica utilizzata in agricoltura e nella zootecnia, al miglioramento del benessere animale e al contrasto della perdita di biodiversità. La realtà agricola organizzata secondo criteri di ecocompatibilità costituisce, dunque, il campo di indagine più appropriato per dare avvio a un rinnovamento culturale nella direzione dello sviluppo sostenibile. In questo contesto, l'agricoltura biologica ha un ruolo rilevante. Secondo il Rodale Institute, tale metodo impiega il 45 per cento in meno di energia rispetto a quello convenzionale e fa un uso più efficiente dell'energia stessa, al contrario dei sistemi agricoli convenzionali, che producono il 40 per cento in più di gas serra. I suoli biologici, inoltre, hanno una funzione di carbon sink, che è mediamente quantificabile in mezza tonnellata per ettaro l'anno. In questo senso, l'agricoltura biologica offre agli agricoltori opzioni significative sia nelle politiche di mitigazione dei cambiamenti climatici sia in quelle di adattamento ai citati mutamenti. All'inizio del terzo millennio, dunque, ogni sforzo dev'essere dedicato a riorientare il comune patrimonio di conoscenze nella direzione di un umanesimo agroecologico ed ecocompatibile. Per incrementare questa tendenza, occorre organizzare al meglio i distretti biologici e la filiera produttiva, con un supporto sia tecnico sia commerciale. Bisogna puntare sulla transizione digitale, utilizzando ad esempio la tecnologia blockchain per tracciare i prodotti agroalimentari. I dati elaborati dal Sistema di informazione nazionale sull'agricoltura biologica (SINAB) lo dimostrano: dal 2010 gli ettari destinati alle colture biologiche sono aumentati di oltre il 75 per cento e il numero degli operatori del settore di oltre il 65, mentre i consumi di prodotti bio sono più che raddoppiati dal 2013 ad oggi. Si tenga presente che il biologico è il solo metodo agricolo chiaramente regolato e riconoscibile agli occhi dei consumatori grazie alla sua certificazione, che è stata fondamentale per l'espansione del mercato, dando un'identità a quei prodotti. A tal riguardo, tra le novità più interessanti contenute nel disegno di legge in discussione vi è la creazione di un marchio bioitaliano, che garantirà ai consumatori la possibilità di identificare i prodotti che provengono dalle filiere biologiche completamente italiane. Sono previsti anche piani di azione per il settore e per le sementi, un fondo di sostegno alla ricerca, alla formazione e alla promozione di accordi quadro e alle intese di filiera. I cibi biologici prodotti senza l'impiego della chimica sono più sani e garantiscono standard di salute più elevati. Lo ha affermato con chiarezza il commissario europeo all'agricoltura Janusz Wojciechowski durante la presentazione del Piano d'azione biologica dell'Unione europea, aggiungendo che, nella sua visione ideale, tutta l'agricoltura europea dovrebbe essere bio. Concludendo, l'agricoltura biologica ha un impatto ambientale inferiore rispetto alla produzione convenzionale e c'è una crescente domanda di cibo biologico, sia per l'Europa sia a livello globale, poiché sempre più persone cercano cibo sano. A conferma di quanto detto, nei giorni scorsi è stato presentato dalla Commissione europea il nuovo Piano d'azione 2021-2027 per la transizione agroecologica dell'agricoltura europea. Gli obiettivi sono individuati dal green deal, dalle strategie comunitarie farm to fork e a difesa della biodiversità: triplicare le superfici agricole coltivate a biologico e dimezzare l'uso di pesticidi e antibiotici entro il 2030. Il Piano sostiene i consumi, puntando a una maggiore diffusione dei prodotti biologici nelle mense pubbliche e scolastiche. Al tempo stesso, il miglioramento della tracciabilità dei prodotti biologici contribuirà a prevenire le frodi e aumentare la fiducia dei consumatori. Sul fronte della produzione, è necessario incentivare gli agricoltori al passaggio dal convenzionale al biologico, attraverso azioni di sostegno. Attualmente, infatti, solo l'1,8 per cento (pari a 7,5 miliardi di euro) della politica agricola comune è utilizzato per l'agricoltura biologica, mentre per la sostenibilità del settore i distretti bio potrebbero unire il tema dell'agricoltura a quello del turismo e della valorizzazione territoriale. L'Italia su questi fronti può giocare un ruolo da protagonista. Su questo percorso dobbiamo quindi continuare a lavorare per andare in questa direzione. Infine, voglio citare le parole dell'ex premier Giuseppe Conte, che nel giorno del voto di fiducia al suo secondo Governo, oltre a considerare centrale e decisivo il comparto agricolo, si è espresso con favore nei confronti dell'approccio biologico in un passaggio del suo discorso, affermando: «È necessario sviluppare la filiera agricola biologica, le migliori pratiche agronomiche, accrescere la qualità del territorio, sostenere le aziende, investire nella ricerca sulle coltivazioni, con particolare attenzione all'uso efficiente della risorsa idrica».
2021-05-20	PD	TariccoMino	Il settore dell'agricoltura biologica è infatti un settore importante, lo è in Europa con oltre 16,5 milioni di ettari coltivati; lo è in Italia con oltre 2 milioni di ettari coltivati; con un 3 per cento di crescita negli ultimi due anni; con una crescita che supera i 50.000 ettari all'anno di coltivazione biologica; con il 16 per cento della superficie agricola utilizzata in Italia ad agricoltura biologica; con una crescita sul mercato e nei consumi dei cittadini del 105 per cento negli ultimi otto anni. Nel solo 2020, anche a causa delle vicende legate al Covid-19, il consumo del biologico è cresciuto nella grande distribuzione organizzata (GDO) e nei discount di oltre il 20 per cento; 3 miliardi di valore del comparto, la crescita continua della produzione dell'Italia e dell' export e paradossalmente - finalmente - grazie alla crescita del mercato interno, una riduzione dell' import di biologico che avevamo fino a qualche anno fa. Tutto questo avviene in un contesto nel quale l'Unione europea, con il green deal europeo e come farm to fork, si pone l'obiettivo di arrivare nei prossimi anni al 25 per cento di superficie coltivata ad agricoltura biologica. L'Unione europea conta di investire a partire dall'anno prossimo oltre 40 milioni di euro nella promozione del metodo dell'agricoltura biologica, perché ravvede in questa tipologia di agricoltura uno strumento per la lotta ai cambiamenti climatici, per la tutela e la salvaguardia della biodiversità e per un'agricoltura più sostenibile. E lo farà con un piano d'azione che punta a sostenere i consumi e ad aumentare la produzione e la conversione sul territorio di tutta l'Europa. Tra l'altro, prevede anche, a partire dal 2022, un nuovo regolamento che introdurrà semplificazioni procedurali, un'ulteriore rivisitazione dei controlli, un rafforzamento forte dei controlli del biologico che arriva da Paesi terzi e una semplificazione delle procedure per la certificazione dell'agricoltura biologica. Questo si inserisce all'interno di un quadro più generale di politiche agricole e ambientali europee che punta alla riduzione del 50 per cento dell'utilizzo di fitofarmaci, del 50 per cento della perdita di nutrienti per un miglioramento della qualità dei suoli e del 50 per cento dell'utilizzo di antimicrobici nella cura degli animali. Come dicevo prima, esso punta anche al raggiungimento del 25 per cento di agricoltura biologica, avendo chiaro che per molti territori del nostro Paese questo modello agricolo è la loro prospettiva, perché senza questo metodo di agricoltura biologica molti territori, soprattutto quelli marginali di collina povera e pedemontana, non avrebbero nei fatti una prospettiva economicamente sostenibile. Venendo al testo che oggi discuteremo, l'articolo 1 tratta dell'oggetto e della finalità della norma, sostanzialmente definendo il concetto di agricoltura biologica, in gran parte mutuandolo dai regolamenti comunitari. All'articolo 2 sono contenute le definizioni. All'articolo 3 si attribuisce al Ministro delle politiche agricole alimentari, forestali e del turismo il ruolo di autorità nazionale di indirizzo e coordinamento. All'articolo 4 si definisce il ruolo delle Province e delle Regioni nel governo di questo importante settore. All'articolo 5 si prevede l'istituzione di un tavolo tecnico che sovrintenderà all'agricoltura biologica. All'articolo 6 si prevede l'istituzione di un marchio dell'agricoltura biologica nel nostro Paese. All'articolo 7 si prevede un Piano d'azione nazionale per la produzione biologica e i prodotti biologici, adottato a cadenza triennale, che ha l'obiettivo di favorire la conversione al metodo biologico e sostenere la costituzione di forme associative che aiutino le imprese agricole; incentivare il consumo di prodotti biologici; monitorare l'andamento del settore, correlando l'effettiva produzione alle superfici che vengono utilizzate per realizzarla; sostenere e promuovere i distretti del biologico; favorire l'insediamento di nuove aziende, soprattutto in quelle aree marginali e montane a cui facevo riferimento prima; migliorare il sistema di certificazione e di controllo; incentivare e sostenere la ricerca promuovendo progetti di tracciabilità, in modo da dare garanzie ai consumatori. All'articolo 8 è previsto un Piano nazionale delle sementi biologiche, sapendo che il tema delle sementi è cruciale per questo tipo di agricoltura. All'articolo 9 è prevista l'attivazione di un Fondo per lo sviluppo della produzione biologica, che trae le risorse da quel fondo, che già esisteva, sull'utilizzo della chimica in agricoltura. All'articolo 10 vi è la previsione di strumenti di integrazione per aiutare la filiera biologica nel suo complesso. All'articolo 11 è affrontato il tema della ricerca proprio nel settore dell'agricoltura biologica. L'articolo 12 reca misure a sostegno della formazione professionale. L'articolo 13 affronta il tema complessivo dei distretti biologici per promuovere la conversione all'agricoltura biologica e per stimolare un approccio territoriale. È fondamentale per l'agricoltura biologica che non sia un tema di singole aziende, ma un tema di territori. I distretti biologici sono istituiti al fine di semplificare l'applicazione delle norme della certificazione proprio a livello di territorio; favorire lo sviluppo e la valorizzazione e la promozione dei processi di preparazione, lavorazione e trasformazione dell'agricoltura biologica; promuovere l'attività multifunzionale delle aziende agricole connesse all'agricoltura biologica; promuovere e realizzare progetti di ricerca che abbiano l'obiettivo della diffusione di pratiche innovative. Il Ministero e le Regioni sono impegnate in tal senso a rafforzare e promuovere questo sistema di agricoltura. L'articolo 14 disciplina le organizzazioni interprofessionali nella filiera biologica, tenendo conto dello specifico dell'agricoltura biologica in termini di dimensione e struttura delle organizzazioni professionali. All'articolo 15, parliamo di accordi quadro proprio per rafforzare il tema della filiera. L'articolo 16, disciplina le intese di filiera per l'agricoltura biologica. L'articolo 17 affronta il tema delle organizzazioni dei produttori agricoli. Viene affrontato tutto il tema del riconoscimento e della disciplina di queste organizzazioni, ridefinendone e caratterizzandole proprio su questo tipo di aziende. All'articolo 18 viene normato tutto il tema della certificazione delle sementi, che ripeto essere un tema fondamentale, proprio perché dentro il mondo dell'agricoltura biologica vi è il tema dello scambio e della valorizzazione di piccole nicchie di sementi particolari, legate al contesto in cui vengono prodotte, che qui viene normato. L'articolo 19 reca la delega al Governo per la revisione, l'armonizzazione e la razionalizzazione delle normative sui controlli per la produzione agricola biologica, richiesto a gran voce proprio alla luce dell'esperienza maturata in questi anni con il decreto legislativo attualmente in vigore. Abbiamo nelle nostre mani una vera e propria legge quadro e noi crediamo che possa mettere in condizione il settore di raggiungere obiettivi ambiziosi, che sono quelli assegnati a questo settore dall'Unione europea, ma che sono anche obiettivi presenti nel cuore del nostro Paese. Su questa realizzazione ci giocheremo una fetta importante, proprio per il rilevante ruolo di crescita nell'agricoltura che questo settore sta rivestendo. Voglio chiudere con alcune considerazioni per chiarire talune questioni e certi aspetti di cui si è parlato in questi giorni, a volte anche in modo improprio. La prima questione riguarda il fatto che si tende a raccontare l'agricoltura biologica come qualcosa di vecchio, antico e arretrato. L'agricoltura biologica oggi si gioca, invece, su una frontiera diversa, quella dell'innovazione, per ridurre i fitofarmaci, per aumentare la resistenza delle colture agricole e la fertilità del suolo e per una maggiore resilienza. Sono molte le esperienze che, in questo senso, stanno emergendo sulle scelte agronomiche da utilizzare, legate all'agricoltura di precisione, legate ai metodi di intervento meccanici e fisici, al recupero di un benessere complessivo dell'ambiente, delle colture e degli animali. Parlo dell'agricoltura simbiotica, dell'utilizzo del biochar, dei distillati di legno e di tanti altri prodotti che si stanno sperimentando. Un'ultima considerazione è legata alla questione del biodinamico. Noi in questa legge ci siamo attenuti ai fatti e i fatti dicono che il 90 per cento della produzione biodinamica è legata all' export in Paesi ad alta remunerazione, come Germania, i Paesi scandinavi, la Gran Bretagna, gli Stati Uniti, il Giappone. 4500 aziende con un fatturato medio ad ettaro che supera i 13.000 euro e che, in piena pandemia, è cresciuto. Il rapporto tra l'agricoltura biologica e biodinamica... PRESIDENTE. Senatore Taricco, la invito a concludere. Il suo tempo è finito da due minuti. TARICCO, relatore. Signor Presidente, chiedo ancora un minuto. Voglio solo chiarire tale questione. Sulla definizione del rapporto tra agricoltura biologica e biodinamica, voglio leggere questo testo, che credo sia importantissimo
2021-05-26	LN	BossiSimone	Signor Presidente, quelle che sto per leggere sono le parole di uno dei più importanti uomini che hanno reso e ancora oggi rendono la pesca sportiva italiana famosa nel mondo, che più volte è stato premiato in ambito sportivo, è scrittore di libri e documentarista e quindi anche figura di riferimento per questo importante settore. Si chiama Roberto Ripamonti e mi scrive in merito a una problematica seria, quella delle reimmissioni: «Caro Simone, come ben sai la pesca sportiva in Italia muove un dinamico ed importante tessuto sociale, culturale, sportivo e produttivo; è un importante vettore per portare i più giovani verso l'aria aperta, è svago per i più anziani, è sana e funzionale attività per i disabili. I praticanti sono più di due milioni, l'indotto supera i tre miliardi di euro e sono oltre 15.000 i lavoratori in tutto il settore. La pesca sportiva è anche uno strumento turistico e conseguentemente vettore economico di rilevante importanza per tutti i territori bagnati dai fiumi, dai laghi, dai torrenti e spesso è l'unica vera attrattiva turistica a fronte di un indotto. In Nazioni limitrofe (Austria, Croazia, Bosnia e Slovenia) questa attività è strutturata e attira decine di migliaia di appassionati in tutta Europa per beneficiare delle acque gestite con criteri imprenditoriali ma rispettosi dell'ambiente naturale. I nostri corsi d'acqua sono oggetto di minacce che vanno dagli scarichi industriali al prelievo idrico al bracconaggio, per non parlare della mortale presenza di specie ittiofaghe quali il cormorano, vero distruttore di stock ittici dei torrenti. I ripopolamenti, quindi, sono l'unico vero strumento di ripristino degli equilibri. I ripopolamenti. L'adozione di criteri scientifici esattamente restrittivi ha bloccato l'immissione per scopi di ripopolamento nella quasi totalità del territorio nazionale, alterando un equilibrio gestionale raggiunto da oltre un secolo. Il decreto attuativo del 2 aprile 2020, con riferimento all'articolo 3 criteri per l'immissione in natura di specie o popolazioni non autoctone sta ottenendo risultati devastanti per l'intero settore per il blocco di immissioni della trota fario, della trota iridea e del coregone. Il perdurare delle minacce sopra descritte, a fronte di mancati ripopolamenti, ha svuotato i corsi d'acqua italiani, allontanando migliaia di appassionati con danni devastanti per le attività economiche collegate. È inoltre entrato in crisi un settore, quello della piscicoltura, che vede sottrarsi una importante fonte di fatturato senza la possibilità di predisporre adeguamenti al mutato quadro normativo. Migliaia di posti di lavoro sono quindi a rischio per una scelta superficiale, inopportuna ancor più in presenza di una pandemia. È necessario pertanto ripristinare le immissioni in ottemperanza delle esistenti carte ittiche, ignorate da questo decreto, ridisegnando un sistema normativo adeguato alla realtà mediante un documento che consenta con effetto immediato l'immissione di esemplari adulti e sterili delle specie alieutiche di interesse; tutto ciò al fine di ripristinare una situazione consolidata in oltre cento anni di immissioni e permettere a tutto l'indotto economico attualmente bloccato di ripartire. Con stima, Roberto». Presidente, è chiaro che qui si sta ammazzando un settore intero. Non è bastata la pandemia ad uccidere gli uomini e le attività. Da dove e per quale motivo arriva questa stupida volontà di distruggere un settore fatto di attività sane? Queste sono scelte ingiustificate. È troppo facile riempirsi la bocca al giorno d'oggi di belle parole come «ambientalismo», «ecologia», «salvaguardia dei corsi d'acqua». La realtà è che questa è solo stupida e miope ideologia estremista che non giova a nessuno, né all'ambiente, né all'attività, né all'uomo.
2021-05-26	PD	AlfieriAlessandro	Il testo in esame costituisce lo strumento giuridico con cui l'Ecuador aderisce all'Accordo multipartito sottoscritto nel 2012 dall'Unione europea e dai suoi Stati membri con Colombia e Perù, e cioè al primo Accordo commerciale concluso dall'Unione europea dopo l'entrata in vigore del Trattato di Lisbona, che rappresenta un importante strumento per la crescita e lo sviluppo dell'integrazione regionale fra Europa e America Latina, che permette di rafforzare i legami politici ed economici tra le due aree geografiche.
2021-05-27	LN	BriziarelliLuca	Al Governo chiediamo di domandare all'Europa una proroga, una moratoria per l'introduzione della citata normativa per poter rivedere intanto i materiali inseriti nell'elenco, tenuto conto che l'Europa stessa è in ritardo nel fornire indicazioni su quello che si dovrebbe fare con le scorte di magazzino, su come si dovrebbe agire, ma anche per rivedere la situazione alla luce di quanto sta accadendo. Sicuramente l'Italia ha mancato anni fa nella fase ascendente, ma non è il caso che ora si faccia carico di un problema che anche gli altri Paesi europei vivono. Mi chiedo se non sia opportuno prendere tempo per trovare una soluzione.
2021-05-27	LN	BriziarelliLuca	Signor Ministro, come sa, incombe il 3 luglio, che è la data alla quale entrerà in vigore l'obbligo di recepimento della SUP, la direttiva europea sul monouso in plastica, che mette al bando tantissimi prodotti. Vorrei sgombrare il campo da qualsiasi dubbio: la Lega è assolutamente a favore della difesa dell'ambiente e si rende conto che serve un impegno forte da parte di tutti. Sono tuttavia d'obbligo due considerazioni. La prima è che, come tutti sappiamo, l'incidenza dell'intera Europa sulla quantità di plastica che finisce in mare è inferiore all'1 per cento (0,72 per cento) e dei 120 fiumi che portano più plastica agli oceani, ben 119 sono extraeuropei, uno solo è europeo e non è italiano. Va bene quindi l'impegno, ma tenendo presente che da quando questo percorso si è avviato sono avvenuti due grandi cambiamenti. Il primo, ovviamente, è che la ricerca, nella quale si sta impegnando anche il nostro Paese, è andata avanti e ora abbiamo la possibilità, ad esempio, di produrre bottiglie in plastica al 100 per cento riciclabili in PET; molto si è fatto anche sulla parte dei contenitori, ma soprattutto c'è stata e c'è un'epidemia in corso che ha dimostrato come la plastica monouso in molti casi sia stata determinante anche per garantire la sicurezza e la salute e salvare vite umane.
2021-06-08	LN	PazzagliniGiuliano	La modifica che si propone di introdurre riguarda l'articolo 9 della nostra Costituzione, al quale si intende aggiungere un comma nel quale si prevede di inserire la tutela dell'ambiente con la locuzione: «La Repubblica tutela l'ambiente e l'ecosistema, protegge le biodiversità e gli animali, promuove lo sviluppo sostenibile, anche nell'interesse delle future generazioni». Voglio evidenziare che la Costituzione, a mio avviso, dovrebbe essere elenco di principi e non tanto di norme, perché quei principi e quei diritti espressamente menzionati nella Costituzione evidentemente verrebbero ad assurgere ad un valore superiore a tutti gli altri. Inserire il riferimento alla tutela dell'ambiente ed estrapolare questa singola parte, come a quel punto sarebbe possibile e legittimo fare, da quello che invece dovrebbe significare il combinato disposto dell'intero articolo significa far correre dei rischi al nostro ordinamento giuridico anche di mummificazione, ad esempio, delle tante opere pubbliche che si vanno a realizzare. Se si considerasse infatti solo questa parte e non si considerasse invece la formula intera dell'articolo, che prevede di creare questa simbiosi e questo rapporto tra uomo e ambiente, finalizzato a soddisfare, valorizzare e conseguire l'interesse delle future generazioni, a mio avviso si rischierebbe di introdurre un ostacolo, anziché un elemento di tutela e di sviluppo. Lo voglio precisare, perché a mio avviso troppo spesso viene sottostimato un elemento che fa parte del nostro ordinamento giuridico. Nel nostro ordinamento giuridico è infatti previsto che, qualora ci sia un dubbio interpretativo di una norma, si debba utilizzare il criterio della ratio legis, il quale prevede che, nell'interpretazione di una norma, si tenga conto delle intenzioni del legislatore e quindi, evidentemente, di tutti noi. Le nostre intenzioni sono sì quelle di tutelare l'ambiente, di migliorare la simbiosi tra uomo e natura e di creare le basi per uno sviluppo sostenibile, ma evidentemente non sono quelle di mummificare tutto. Questo lo voglio esplicitare, perché nell'intervento di alcuni colleghi invece, a mio avviso, si è rischiato di fare un po' di confusione. Infatti sono stati introdotti nella discussione degli elementi, che evidentemente tanto attinenti con essa non erano. Parlo quindi, da legislatore e da senatore che si troverà ad approvare convintamente questa modifica alla Costituzione, che la auspicava da componente della Commissione territorio, ambiente, beni ambientali, da abitante di un parco nazionale e da sindaco di un Comune sede di parco nazionale. È dunque evidente che, pur senza forse utilizzare i toni trionfalistici di qualche collega, per me si tratta comunque di un passo importante, che andiamo a percorrere nella giusta direzione, al fine di tutelare la nostra casa comune, che invece sempre più spesso si vede minacciata da attività a mio avviso irresponsabili. Voglio però precisare che tali attività non sono commesse da noi, ovvero da tutti gli italiani e dal sistema Paese Italia e nemmeno dal sistema Paese Europa. Se infatti andiamo a vedere quali sono i 120 fiumi che immettono più plastica negli oceani - lo porto solo come esempio, a mio avviso legittimo, e come dimostrazione dell'irresponsabilità del genere umano - ne troveremmo solo uno in Europa e chiaramente non nelle primissime posizioni. Quindi, secondo me, si tratta di un passo nella giusta direzione, che dimostra la nostra sensibilità nei confronti dell'ambiente, che evidentemente non è solo nel legislatore, ma anche nei nostri concittadini, perché di esempi di comportamenti virtuosi nel nostro ordinamento ne potremmo trovare molti, non solo relativamente alle immissioni della plastica, ma anche alla raccolta differenziata, a quei comportamenti virtuosi che andiamo ad adottare quotidianamente nella nostra vita giornaliera e anche al modo in cui ci apprestiamo ad utilizzare le risorse che verranno dal recovery plan. Dunque, di esempi ne possiamo trovare molti, ma ciò che voglio evidenziare adesso, in questa discussione, è che il nostro intento non è di andare a mummificare tutto, cosa che evidentemente sarebbe anche contrario all'interesse delle future generazioni, citate nella seconda parte dell'articolo 9. Vogliamo invece fare in modo che questo interesse futuro, questo interesse pubblico, si vada a conciliare con la tutela dell'ambiente. Ricordo che i primi 12 articoli della Costituzione sono quelli cosiddetti vincolanti e introducono principi sovraordinati a tutte le altre norme di natura gerarchicamente inferiore, per il sistema delle fonti del diritto, che quindi si troverebbero ad essere condizionate da quanto espressamente previsto in questi primi 12 articoli. Evidentemente l'articolo 9 rientra tra quelli che elencano i diritti inviolabili e ciò a mio avviso potrebbe rivelarsi un vulnus, perché sappiamo bene che, per definizione condivisa e pressoché unanime, siamo la patria del diritto. Questo perché molti dei sistemi giuridici moderni e sicuramente il nostro si basano sul diritto romano, che evidentemente è stato un precursore in tema di diritti e che evidentemente è ancora una base per quanto riguarda il nostro sistema legislativo, che è stato poi fortemente influenzato anche dall'ordinamento napoleonico. Dunque il nostro ordinamento, a differenza di quelli anglosassoni, si basa sul civil law, perché la norma è alla base dell'ordinamento giuridico e non si parla di precedenti vincolanti, tanto che la pronuncia di un giudice da noi vale solo per le parti in causa. Questo però, per quanto principio generale e condiviso da tutti, non è propriamente vero perché, nell'eventualità di un giudizio che andasse a riguardare un'opera pubblica, evidentemente le conseguenze - gli interessi no, ma le conseguenze sì - sarebbero purtroppo a cascata, nell'interesse anche di molti altri soggetti. È quindi evidente che, nell'introduzione di una modifica così importante, dobbiamo valutare anche le conseguenze che la stessa avrebbe sul nostro ordinamento giuridico, perché, come dicevo prima, le norme vanno interpretate non solo per il significato letterale delle stesse, ma anche per la loro relazione con il nostro sistema giuridico di base e, quindi, con la nostra Costituzione. Per far capire a chi ci dovesse ascoltare ora quanto è complicato, evidenzio che l'interpretazione può essere suddivisa in base al soggetto che la compie (ci sono quindi diverse modalità di interpretazione: giudiziale, autentica e dottrinale) e, poi, al significato letterale della norma. Ciò che con questa discussione dovremmo introdurre è un elemento che avrebbe efficacia nell'interpretazione giudiziale, ossia che probabilmente conta di più. Infatti, l'interpretazione dottrinale è un mero esercizio logico, mentre quella autentica non necessita di interpretazione perché è il legislatore stesso a dire esplicitamente che cosa significano norme precedentemente adottate. Quello che conta ora è introdurre un elemento che consenta a un eventuale giudice chiamato a pronunciarsi su questo di capire che l'intento di quest'assise non è estrapolare un singolo elemento di una norma (ossia la tutela), su cui siamo tutti d'accordo, ma evidenziare il fatto che questa tutela deve concretizzarsi in una simbiosi di sviluppo dell'uomo e dell'ambiente in funzione delle generazioni future. È evidente, quindi, che questo mio intervento auspica che nella valutazione che eventualmente dovesse esserci in futuro si tenga conto che il nostro intento è far crescere il Paese e non fermare tutti i procedimenti in essere perché, evidentemente, ciò sarebbe contro gli interessi attuali e anche quelli futuri della nostra generazione.
2021-06-08	PD	ParriniDario	C'era un ritardo da colmare rispetto ad altri ordinamenti. Eravamo, come purtroppo spesso ci succede, troppo indietro rispetto ad altri Paesi. Se prendiamo quelli più simili a noi in Europa, la Spagna ha nella propria Carta costituzionale il concetto del dovere di conservare l'ambiente già dalla sua formulazione originaria del 1978. Certo, è facilitata dal fatto che si tratta di una Costituzione scritta trent'anni dopo la nostra, ma era il 1978, quarantatré anni fa; la Germania fece una revisione nel 1994 per inserire la tutela ambientale in Costituzione; la Francia nel 2005 fece una modifica di proporzioni enormi, che è diventata paradigmatica, perché addirittura la tutela dell'ambiente è stata messa nel preambolo della Costituzione. La Carta dei diritti fondamentali dell'Unione europea, la cosiddetta Carta di Nizza, all'articolo 37 inserisce la tutela ambientale nel 2000, più di vent'anni fa. Noi davvero avevamo accumulato troppo ritardo e davvero era il momento di scrivere una buona pagina di politica di revisione costituzionale.
2021-06-09	FI	AimiEnrico	I nostri interessi non possono prescindere dai temi energetici e voglio ricordare che l'Eni controlla circa il 45 per cento della produzione libica di petrolio e di gas e, insieme a Snam, è un importante partner dell'Algeria, con cui condivide il gasdotto denominato Transmed, che fa arrivare il gas algerino attraverso la Tunisia in Italia e in Europa. In buona sostanza, gli interessi del nostro Paese nel Mediterraneo si estendono anche ad est, dove Eni possiede addirittura il 50 per cento dei giacimenti di gas tra Cipro e Israele. L'Italia partecipa poi al progetto EastMed, supportato dall'omonimo Gas Forum, raccordo politico tra il nostro Paese, l'Egitto, la Grecia, Cipro, Israele, Giordania e Autorità palestinese, con l'obiettivo di valorizzare le risorse di gas nel bacino orientale del Mediterraneo. Credo che il provvedimento che ci accingiamo ad approvare sia un passo importante per dare rilievo alla politica estera del nostro Paese e per rafforzare finalmente le nostre attività economiche nel mar Mediterraneo che - voglio ripeterlo per la terza volta - sono anche le attività economiche della nostra Europa. Per queste ragioni, il Gruppo Forza Italia voterà favorevolmente al provvedimento in esame.
2021-06-09	FI	AimiEnrico	Il tentativo di abbordaggio dei nostri pescherecci partito dalle coste della Cirenaica e l'aggressione con armi da fuoco del maggio scorso contro i pescherecci di Mazara del Vallo da parte delle motovedette di Misurata sono tragedie sfiorate che sono state scongiurate solo grazie all'intervento rispettivamente della fregata Alpino e della fregata Libeccio della Marina militare italiana, per non parlare del sequestro dei marinai italiani ricondotti in Patria solo dopo una lunga prigionia. Sono episodi che ledono l'immagine dell'Italia e - mi si consenta di dire - anche dell'Europa.
2021-06-09	FdI	LaPietraPatrizioGiacomo	, visto che vuole comunicare a noi il modello ambientale della Germania. Non abbiamo niente da imparare da nessuno, anzi abbiamo molto da insegnare e se l'Europa ci stesse più a sentire, molto probabilmente tante cose sarebbero risolte in modo migliore.
2021-06-09	FdI	LaPietraPatrizioGiacomo	Insomma, si tratta di un provvedimento che lascia alcuni dubbi interpretativi abbastanza preoccupanti sul piano agricolo e non solo; un provvedimento di cui non abbiamo capito l'urgenza, la necessità e che impegna l'Assemblea in un momento così delicato per la Nazione, alle prese con una pandemia le cui conseguenze stanno imperversando pesantemente sulla nostra economia. Abbiamo voluto introdurre questa discussione e stiamo passando una giornata e mezza a parlare di questo. Non dico che non sia rilevante; tuttavia, in un momento in cui siamo chiamati a fare scelte importanti per il futuro della Nazione e delle prossime generazioni, invece di parlare di questo parliamo di tutela degli animali. Sicuramente è una battaglia di civiltà, non dico il contrario, ma mi domando se questa era davvero una priorità, a meno che non si ritenga il nostro Paese arretrato sul piano della tutela dell'ambiente e dell'ecosistema, ma vi ripeto che non lo è. Ricordo a me stesso e a tutta l'Assemblea che l'Italia, dal punto di vista ambientale e faunistico, è uno dei Paesi più virtuosi in Europa e nel mondo. L'impressione è invece che ci sia una maggioranza - lo dico in maniera molto chiara - che usa questo Governo di unità nazionale, che avrebbe lo scopo di gestire e attuare il Piano nazionale di ripresa e resilienza (PNRR) - questo era il motivo per cui era nato - per portare avanti posizioni ideologiche sfruttando i delicati e precari equilibri politici di Governo: tutela degli animali, ius soli, decreto-legge sulle zone economiche speciali (ZES). Fate attenzione, amici della Lega e di Forza Italia! Ritornando al tema, non basta la forma, occorre la sostanza, come dicevo. In tema di tutela ambientale occorrono politiche di vasta scala, che ad esempio impediscano l'abbandono delle aree periferiche come la montagna che, se non curata, crea criticità anche a valle. Per queste, però, non si fa niente. Occorrono politiche per il rinnovo dei mezzi di trasporto pubblico, ma si investe sui monopattini. Occorrono investimenti e politiche energetiche su fonti rinnovabili, ma si svende l'idroelettrico agli stranieri. La tutela ambientale si ottiene partendo da un'educazione civica nelle scuole, investendo in professionalità e strutture e non con i banchi a rotelle. Insomma, signor Presidente, molta retorica, molta enfatizzazione, ma pochi fatti. Siamo favorevoli alla tutela ambientale, ma con azioni concrete. Non siamo convinti sulla forma che richiama la tutela degli animali e per questi motivi dichiaro il voto di astensione del Gruppo Fratelli d'Italia.
2021-06-09	LN	BriziarelliLuca	Signor Presidente, in questi giorni, con l'esame della proposta di inserimento della tutela dell'ambiente in Costituzione, abbiamo assistito a un dibattito che ci ha riportato indietro nel tempo. E non poteva essere diversamente. Del resto, l'anniversario del 2 giugno è passato solo pochi giorni fa. Si tratta di una data importante, non solo perché è la Festa della Repubblica, ma - tra le tante altre cose - è anche il giorno del voto per l'elezione dell'Assemblea Costituente che ha poi dato vita alla Costituzione. Quella Costituzione che, secondo molti - e a mio avviso hanno ragione - è la più bella del mondo, un capolavoro di equilibrio tra passioni, idee e valori contrastanti, arrivata dopo un periodo dilaniante durato anni, come solo una guerra civile può produrre. Dovremmo avere sempre presente che questo è il contesto in cui ci muoviamo e a cui vanno ricondotte non solo le dichiarazioni di questi giorni, ma anche la fase preparatoria che nelle ultime settimane ha visto susseguirsi fughe in avanti e frenate, anche da parte nostra. Tuttavia, come abbiamo cercato di spiegare, ciò era dettato dalla volontà di non commettere errori su un passaggio tanto fondamentale. Il risultato di oggi dice che la strada che abbiamo intrapreso è quella giusta. Ieri la collega Maiorino, in qualità di relatrice, ha saputo spiegarlo perfettamente in una frase che vorrei richiamare qui oggi. Ha detto che è necessario completare il processo e dare, senza mediazioni interpretative, una chiara dimensione ambientale alla nostra Costituzione, in linea con l'evoluzione di una sensibilità fondata sulla necessità di preservare il contesto naturale nel quale viviamo e di cui siamo parte. Detto questo, permettetemi di essere concreto e diretto. Non possono però esserci trionfalismi, né eccessivi festeggiamenti. Per quanto importante, questo è non un punto di arrivo, ma di partenza. Tutti i colleghi che sono intervenuti, in un modo o nell'altro, lo hanno sottolineato. Un conto è riconoscere un principio fondamentale; altra cosa è dargli attuazione. Peraltro, è la prima volta - lo ricordava il collega Ferrazzi - che ciò avviene. Permettetemi allora una digressione che non riguarda l'ambiente, ma che ha lo stesso significato. Cito Pertini, forse uno dei Presidenti più amati della nostra storia, che parlava di libertà. Egli diceva che la libertà da sola non basta perché un cittadino libero, ma senza sostegno, possibilità di realizzarsi e lavoro è un cittadino libero solo di imprecare e morire di fame. Questo vale anche per l'ambiente. È di questi giorni, ad esempio, il richiamo forte del Presidente della Repubblica alla tutela del paesaggio. È giusto semplificare, ma non deregolamentare. Egli si riferiva, in particolare, al tema degli impianti fotovoltaici e dei campi eolici perché è inutile inseguire una risposta seria, concreta e coerente in termini di energie rinnovabili se poi, per quelle stesse energie, si fa scempio del paesaggio, che forse è il nostro primo patrimonio. Del resto, ci sono delle peculiarità del nostro territorio che non possono essere nascoste. Un conto è avere una pala eolica nel Nord Europa che gira trecento giorni all'anno, altra cosa è averla qui. Se poi si deve disboscare una collina intera per portare i cavi a quella pala eolica, non va sicuramente bene.
2021-06-10	FI	CaligiuriFulviaMichela	Al riguardo, chiedo un impegno deciso sul contrasto alla concorrenza sleale in materia di costi produttivi, nonché del contrasto del fenomeno all' italian sounding, che, unito a quello della vera e propria contraffazione, è stimabile in 100 miliardi di euro a livello globale. In Europa, per esempio, sono molto imitati i sughi delle tipiche ricette italiane i quali costituiscono il 55 per cento del fenomeno dell' italian sounding nel vecchio continente. In conclusione, sì, bisogna omogeneizzare sicuramente il sistema di etichettatura europeo, ma bisogna farlo nella maniera più completa, imparziale e rispettosa possibile. Ecco perché, noi di Forza Italia, promuoviamo da sempre il nutrinform battery, il sistema a batteria. Lo facciamo anche oggi, in questa mozione, insieme ai colleghi della Lega. Per questo motivo, che si aggiunge agli altri già elencati, annuncio naturalmente il voto favorevole del Gruppo Forza Italia e ringrazio il Ministro per la chiarezza con la quale oggi in quest'Aula ha ribadito come sia necessario rispondere alla richiesta pervenuta da tutti sulla tutela della distintività nazionale. Sono certa che la battaglia sul nutri-score ci vedrà vincitori insieme ai 313 prodotti con marchio di qualità che sono delle vere e proprie medaglie al valore per il nostro made in Italy.
2021-06-10	FI	CaligiuriFulviaMichela	Signor Presidente, gentile Ministro, colleghi, le mozioni che ci apprestiamo a votare sono fondamentali per fare chiarezza e ribadire l'impegno di questa maggioranza a sostegno delle eccellenze agroalimentari italiane: un settore che vale ben 500 miliardi. Per avere contezza, vale precisamente ben il doppio del Piano nazionale di ripresa e resilienza. Paragono le due cose perché, con il Piano nazionale di ripresa e resilienza l'Europa ci ha teso una grande mano per la ripartenza, e di ciò dobbiamo essere grati. Sono una convinta sostenitrice dei valori europei; lo è anche il Gruppo a cui appartengo e di cui oggi sono voce: Forza Italia. Allo stesso tempo, però, quando le cose non vanno bene, dobbiamo far comprendere che la strada intrapresa evidentemente non è quella più giusta ed equa da percorrere. Forza Italia, sia nel Parlamento europeo che in Italia, è da sempre schierata contro il sistema del nutri-score; lo abbiamo sempre ribadito a gran voce senza indugi. Credo che la chiarezza sia un punto di partenza imprescindibile, così come imprescindibile e costante deve essere l'impegno a tutela dell'unico settore che ha resistito allo tsunami della pandemia. Quando molte attività erano chiuse, quando i container a transitare da una parte all'altra del mondo erano davvero pochi, il made in Italy continuava a correre veloce, espandendosi in mercati nuovi, come ad esempio l' e-commerce. Solo in Italia, nel 2020, l'acquisto di generi alimentari ha raggiunto i 2,5 miliardi, registrando un più 55 per cento. Nel mondo si stima che un consumatore su dieci consumi cibo italiano. Quello delle esportazioni è un settore che vale 46 miliardi; non è prevista alcuna flessione. L'agroalimentare è una vera e propria certezza per il nostro PIL, così come l'estensione del golden power dimostra: c'è necessità di estrema attenzione e netto contrasto perché il nutri-score non è solo un nodo da sciogliere prima dell'accordo sulla nuova PAC. Esso costituisce piuttosto un vero e proprio attacco alle nostre eccellenze, alla nostra qualità. È chiaro che la politica europea - secondo le ultime decisioni - mira tra l'altro a sostenere scelte alimentari basate su prodotti vegetali. Sono ormai esplicite le aperture ai sostituti di carne e formaggi, hamburger e bistecche vegane, farine di tarme come cibo sostenibile. Al riguardo vorrei ribadire quello che ho già espresso martedì in Aula. In Italia il comparto agricolo, custode delle nostre magnifiche terre che ci regalano cibo di qualità, ha fatto passi da gigante in materia di sostenibilità ambientale, prima ancora dell'arrivo della batteria di aiuti a sostegno della sostenibilità e dell'economia circolare. In materia agricola siamo il Paese più green d'Europa, e questo primato lo dobbiamo proprio all'impegno dei nostri agricoltori a tutela della biodiversità, alla diffusione del biologico, all'efficienza nell'uso della chimica e dell'acqua. Al riguardo ricordiamo il taglio pari al 20 per cento dell'uso dei pesticidi tra il 2011 e il 2018, al contrario della Francia, della Germania, dell'Austria, dove l'utilizzo dei prodotti fitosanitari è addirittura aumentato del 39 per cento. È quindi evidente come la nostra agricoltura riesca a coniugare in maniera efficiente tutela dell'ambiente e qualità delle produzioni, contribuendo in maniera determinante alla crescita economica del Paese. Al Governo si chiede quindi di promuovere maggiormente in Europa questa realtà green italiana. Anche così, ne sono certa, la dieta mediterranea vincerà sull'idea di un'alimentazione che invita, noi e i nostri figli, a consumare menù a base di latte di piselli, di hamburger vegetali, di tarme di farina e, per mandare giù il boccone, del vino dealcolizzato. È quanto mai necessario approfondire, con specifici studi scientifici, questi cibi alternativi, per dare dati certi su valori nutrizionali e impatti culturali. I tre miliardi che l'Europa pensa di investire da qui al prossimo futuro per la promozione dei cibi alternativi potrebbero essere, ad esempio, usati anche per avviare campagne informative su regimi alimentari equilibrati e allo stesso tempo bio, con i tipici elementi che da sempre accomunano la cultura culinaria italiana ed europea. Dico ciò perché non siamo solo noi di Forza Italia a rimanere basiti di fronte ad alcune ricette sostenibilmente alternative, ma lo sono soprattutto gli italiani che, per la maggior parte, considerano cibi come ad esempio gli insetti estranei alla nostra cultura alimentare. Quali sarebbero, poi, gli standard di sicurezza alimentare? Me lo chiedo perché noi italiani imprenditori del settore siamo molto scrupolosi al riguardo. Investiamo oltre 3 miliardi l'anno per garantire sicurezza e qualità ai nostri prodotti. Riguardo ai prodotti alternativi ci aspettiamo, quindi, rigorosi controlli. Questi sono i motivi per cui noi di Forza Italia chiediamo il massimo impegno nel creare un fronte comune in Europa contro l'adozione di pratiche come l'etichetta semaforo, inaccettabile per il nostro Paese e le nostre produzioni. Con questa etichetta, le eccellenze delle nostre tavole finirebbero per perdere appeal rispetto ai prodotti come la Coca-Cola, che avrebbero semaforo verde a discapito, ad esempio, al nostro olio di oliva, contrassegnato purtroppo con il rosso. Si perderebbe, in questo modo, anche la centralità delle indicazioni in etichetta dei valori nutrizionali, che verrebbero privati della loro importanza. L'equiparazione verrebbe fatta solo prediligendo un prodotto con un costo inferiore e sappiamo bene che gli elementi italiani hanno un prezzo elevato perché il costo di produzione è maggiore, proprio in virtù dei nostri elevati standard qualitativi. Chi acquista italiano acquista prima di tutto qualità e questo possiamo ribadirlo con fierezza.
2021-06-10	FI	TiraboschiMariaVirginia	Se tutto ciò è vero, noi dobbiamo - la ringrazio, Ministro, per essere qui presente e sono certa che lei farà un ottimo lavoro in Europa - vincere assolutamente la sfida sulle etichette alimentari, perché lo scontro tra nutri-score francese e nutrinform battery italiano determinerà la dieta di milioni di persone e, di conseguenza, anche i costi che si riverseranno sul Sistema sanitario, se è vero che più ci si discosta dagli schemi della dieta mediterranea più aumentano le malattie cardiovascolari, e questo è scientificamente provato.
2021-06-10	FI	TiraboschiMariaVirginia	Sono certa che lei, Ministro, in Europa farà la sua parte convintamente.
2021-06-10	FdI	DeCarloLuca	Dal momento che siamo un'opposizione patriottica e soprattutto responsabile, non segnaliamo mai un problema senza dare una soluzione, consci come siamo che segnalare un problema senza dare una soluzione ci fa diventare parte stessa del problema. Noi non vogliamo essere un problema, ma saremo di qui a poco la soluzione del problema di questa Nazione. Oggi però, con lo stesso spirito responsabile, vi diciamo quanto sommessamente crediamo possa essere utile, quello che fuori di qui la gente sa essere utile, soprattutto quei produttori che, contrariamente a chi si crede allo stello livello dei Padri fondatori della Patria, costituiscono l'ossatura di questa Nazione e contribuiscono anche al nostro lauto stipendio. Per farlo, dobbiamo fare in modo che tutte le menti scientifiche, quelle più esperte del sistema, possano provare l'inutilità scientifica del sistema nutri-score e che anzi aiutino e sostengano quello che il Ministero ed il Ministro hanno già fatto attraverso il decreto per l'introduzione e la sperimentazione del nutrinform. Noi chiediamo anche che questa sperimentazione, che deve passare per forza attraverso i dati raccolti dalle aziende, non sia a carico dei produttori, altrimenti ci ritroveremo cornuti e mazziati, ma che tutto o parte di quel costo venga sostenuto dallo Stato, consci dell'importanza che quei dati avranno in sede europea quando dovremo dimostrare l'efficacia del nutrinform rispetto al nutri-score. E poi, signori, qui c'è bisogno della vera politica estera. Faccio appello a tutti perché è vero, questo non è un problema solo italiano, è un problema europeo, che nasce dalla visione europea del farm to fork, di cercare un'etichetta armonizzata. Dobbiamo fare fronte comune con quelle Nazioni che hanno capito l'inganno che c'è dietro, a quelle Nazioni che non si fanno certo abbindolare dalle multinazionali, dalla finanza e dalle sponsorizzazioni, ma che credono invece che la vera forza dell'Europa sia la diversità, la sua biodiversità, ma anche il suo diversismo. Noi siamo diversisti da sempre, siamo contro l'appiattimento, siamo contro la globalizzazione, non abbiamo mai vissuto in paradisi dove tutti erano uguali e tutti al ribasso come nei paradisi comunisti, non li abbiamo mai idolatrati come gran parte di questo Parlamento, quindi siamo forti della nostra cultura che regaliamo a questa Nazione. Quindi vi chiediamo di costituire un argine forte in Europa per convincere quelle Nazioni che ancora non hanno preso una posizione chiara a convergere sulle posizioni dell'Italia e del nutrinform, perché questo è un primo passo verso lo smantellamento dei nostri ideali che, come ha detto giustamente il Ministro, passano anche attraverso il cibo. Non è difficile, basta leggere l'ultimo libro di Bill Gates per rendersi conto che le soluzioni ai problemi del clima sono carne sintetica e insetti. Questo non è il mondo in cui vogliamo vivere; questa non è l'Europa dei popoli che abbiamo contribuito a costruire; questo non è il mondo che vogliamo lasciare ai nostri figli.
2021-06-10	FdI	DeCarloLuca	Signor Presidente, non è un caso che lei, Ministro, sia qui oggi ed è anche un ottimo segnale. Come non è un caso che ancora una volta sia Fratelli d'Italia a sollecitare il dibattito parlamentare sul tema della difesa dei prodotti e dei produttori italiani. Non è un caso perché, come abbiamo sempre detto, il nostro unico interesse era, è e sarà sempre l'interesse nazionale. Non è un caso nemmeno perché lo abbiamo detto sin da subito che saremmo stati utili, anche senza entrare in questo Governo; un Governo più di grandi compromessi che di larghe intese. Saremmo stati utili e lo siamo, senza chiedere nulla in cambio. Siamo utili oggi più che mai per sollecitare l'intero Parlamento a porsi come argine ad una deriva verso la quale questa Europa, sempre più della finanza e sempre meno dei popoli e delle Nazioni, sembra inesorabilmente destinata. Un'Europa che calpesta le sue stesse radici, la sua cultura, le sue tradizioni e i suoi millenari saperi, in nome di un ordine nuovo che ci vorrebbe tutti ridotti a meri consumatori con gli stessi gusti ed orientamenti, facilmente addomesticabili e quindi facilmente governabili. Insomma qualcosa di lontano anni luce dall'idea di libertà, ma anche dall'idea stessa di Europa. Lasciare che siano gli interessi di pochi a condizionare la vita dei popoli non è lo spirito con cui abbiamo a fatica costruito la civiltà in cui abbiamo la fortuna di essere nati e che abbiamo il dovere di rispettare e perpetrare. È proprio per combattere questa visione che Fratelli d'Italia ha chiesto di discutere una mozione per tutelare le nostre tradizioni, i nostri saperi e le nostre genti. Come l'anno scorso a febbraio avevamo fatto alla Camera e come anche quest'anno abbiamo fatto - Ministro, lei lo sa - in un question time incentrato proprio sul nutri-score. È una mozione che impegna tutto il Senato ed il Governo a dire no a chi vuole chiamare vino una bevanda che vino non è, a dire no a chi vorrebbe chiamare carne una poltiglia vegetale o peggio ancora un artefatto sintetico, a dire no a chi vorrebbe sostituire la dieta mediterranea - che ricordo è patrimonio UNESCO - con cavallette, larve ed altre amenità fritte, a chi vorrebbe con i nutri-score discriminare i prodotti tradizionali per far spazio a quelli costruiti in laboratorio in nome di una presunta salubrità tutta da dimostrare, anzi indimostrabile perché assolutamente scorretta, e infine a dire no a chi vorrebbe penalizzare ancora i nostri prodotti con l' italian sounding. Fugo subito ogni dubbio sul fatto che vogliamo in qualche modo censurare o limitare le libertà di chi sceglie di cibarsi di larve ed insetti: per noi chiunque può sentirsi libero di mangiare ciò che più gli aggrada, sia chiaro. Quello che non vogliamo è la demonizzazione dei nostri prodotti tradizionali, per cui mangiate pure cavallette e larve, ma non diteci che sono migliori dei nostri prodotti tradizionali.
2021-06-10	LN	BergesioGiorgioMaria	In conclusione, signor Presidente, ricordo che dal tentativo dell'ONU di tre anni or sono, il nutri-score, oggi dell'Europa, fino all'ultimo attacco alla dieta mediterranea, questi attacchi nulla hanno a che fare con gli interessi che...
2021-06-10	LN	BergesioGiorgioMaria	Ricordo che in Europa nel 2019 le vendite di carne sintetica hanno sfiorato il miliardo di euro, con 208 milioni di pezzi venduti. Rispetto agli ultimi due anni precedenti il mercato è già cresciuto del 38 per cento. Questa tendenza è contro il made in Italy : non dimentichiamolo mai. Tutto questo vuole condizionare il Parlamento europeo, il Consiglio e la Commissione sull'assegnazione delle nuove risorse della PAC, mettendo dentro tutto quello che non è mai esistito nella tradizione contadina e nell'agricoltura del nostro Paese e che non fa parte della dieta mediterranea. Viene così naturale pensar male su ciò che sta dietro questo attacco. L'Unione europea, con la presidente Ursula von der Leyen, per come si sta comportando non è assolutamente una sostenitrice del made in Italy e anzi il suo credo è il nutri-score, che come abbiamo detto tutti prima - il Ministro non lo ha accennato, ma diciamolo chiaramente - premia la Coca-cola light rispetto all'olio extravergine di oliva. Ci sono poi, a livello mondiale, delle figure sponsorizzate da multinazionali, che fanno un po' da traino e da leader su questo aspetto. Sono le stesse multinazionali che fatturano decine di miliardi di euro con il cibo e l'ottanta per cento dei loro prodotti non raggiunge lo standard di alimento salutare. Lo ammettono i documenti interni di queste multinazionali e l'avete detto anche voi. Per ovvie considerazioni non cito i nomi di queste multinazionali, però è gravissimo. Pensate che, nel postare il video di latte a base di piselli, hanno avuto il coraggio di brindare, di dire «Salute!» e questo è assolutamente grave, non è ammissibile. Per non parlare, poi, dell'hamburger vegano, altro tema straordinario: 52 per cento di proteine di soia, 19 per cento di acqua e altre proteine di soia, oli vegetali, aceto, aromi. Ma questo è un hamburger, questo è il futuro? Per noi questo non è un hamburger e non è il futuro. La Commissione europea ha dato il via libera all'uso alimentare dei vermi, il tenebrio molitor; gli insetti fanno parte della strategia from farm to fork per la sostenibilità dell'alimentazione europea, con motivazione incomprensibile. La sostenibilità alimentare europea, da qui al 2030, dovrebbe aver dettato, sulla linea delle proteine, la valorizzazione degli insetti rispetto al resto, rispetto a quello che c'è già. Noi su questo siamo profondamente contrari. È necessario tutelare con determinazione le eccellenze alimentari italiane. Contraffazione, applicazione di misure protezionistiche, etichettatura ingannevole e fuorviante sono evidenze di un costante attacco all'agroalimentare italiano. È vero, è stato applicato, con il decreto pubblicato in Gazzetta Ufficiale il 7 dicembre 2020, cui ha partecipato anche il Ministro, il nutrinform battery, che attribuisce il punteggio in base alla presenza di grassi, zuccheri e sali, rapportandoli alla dose giornaliera. Ma noi, con il disegno di legge presentato dal Gruppo Lega, a prima firma della senatrice Cantù, AS 1660, vogliamo incentivare il raggiungimento di standard qualitativi elevati dei prodotti agroalimentari italiani, introducendo un sistema di rating per la certificazione di eccellenza, la riforma del sistema di prevenzione, la programmazione e il controllo vero della sanità pubblica. Siamo già un passo avanti, come possono confermare il Ministro e coloro i quali seguono la produzione agroalimentare italiana: dal punto di vista degli allevamenti intensivi, la zootecnia, siamo ad emissioni più basse rispetto a tutto il sistema europeo. Pertanto, sostenibilità, capacità di trasformare il benessere animale in attenzione particolare da parte dell'agricoltore e dell'allevatore, forza di volontà di andare incontro alle esigenze del consumatore finale, che - lo ricordo - è il datore di lavoro di tutta la filiera: non dimentichiamocelo mai, è fondamentale questo passaggio. Noi oggi vogliamo impegnare il Governo a una opportuna iniziativa, affinché venga accolta a livello europeo una posizione che coincida con la necessità di tutelare le denominazioni. Vogliamo che l'Esecutivo si attivi per la promozione del made in Italy, per il sostegno alle nostre aziende e alla filiera agroalimentare italiana, con ritorno, come si diceva in precedenza, alla prima parte della filiera. Occorre poi fare campagna promozionale, soprattutto nel nostro Paese. Noi, come Lega, abbiamo organizzato un importante weekend di raccolta firme per la difesa del made in Italy : centinaia di migliaia di firme raccolte attraverso uno slogan, «Mangia come parli».
2021-06-10	M5S	LeoneCinzia	In Europa si sta tentando di rendere armonica una pratica che è già stata adottata in alcuni Paesi dell'Unione e proprio in questi giorni si sta dibattendo in Europa riguardo all'inserimento o no, via PAC, di questi prodotti all'interno del comparto del vino. In Italia il mondo vitivinicolo - da una parte - vede in ciò uno scandalo, in quanto si configurerebbe davvero come un annacquamento, ma - dall'altra parte - c'è invece chi intravede delle nuove opportunità.
2021-06-10	M5S	NaturaleGisella	Signor Presidente, onorevoli membri del Governo, colleghi, oggi siamo qui a sottolineare che le eccellenze delle nostre produzioni agroalimentari sono il frutto di secoli in cui c'è stata la massima integrazione tra tradizione e innovazione, tra il sapiente discernere tra ciò che è bene conservare e quanto è giusto innovare. La conformazione geografica del nostro territorio ci consente coltivazioni variegate e di qualità che, con l'abilità dei nostri produttori, hanno generato questo consolidato apprezzamento, diffuso in ogni parte del mondo. I numeri di questo prestigio internazionale sono racchiusi nelle produzioni certificate di qualità in costante crescita e nelle varie produzioni sempre alla ricerca del meglio. L'Italia primeggia nel mondo per la grande cura rivolta ai metodi di lavorazione del prodotto e alla trasparenza delle indicazioni in etichetta per fornire ogni possibile informazione atta a far compiere al consumatore una scelta più consapevole. Importante è la consapevolezza negli acquisti nella prospettiva di perseguire comportamenti salutari. Noi siamo ciò che mangiamo, quindi un risparmio a livello sanitario, come è stato giustamente sottolineato in altri interventi, deriva proprio dal nostro giusto comportamento alimentare. Puntualmente però, di tanto in tanto, dall'Europa arrivano segnali che destano allarme sia tra i nostri consumatori che tra i nostri produttori. Si assiste a tentativi di offuscare il made in Italy attraverso improbabili soluzioni che avrebbero a che fare con la salute o la migliore commercializzazione del prodotto, ma che in realtà sembrano solo voler destabilizzare questa nostra supremazia nell'agroalimentare, a vantaggio di altri interessi particolari. Penso, prima fra tutti, all'etichettatura con il sistema nutri-score che, semplicistica e fuorviante, presenta elementi di contrasto con la bilanciata alimentazione della dieta mediterranea. Da questa indicazione, ad esempio, emerge il dato assurdo che l'olio di oliva non risulta tra gli alimenti consigliati, quando invece ci sarà un motivo se, dopo il latte materno, è il primo elemento inserito nello svezzamento del bambino. Questo metodo, quindi, non è informativo, ma di condizionamento del mercato. Giustamente, sia in Parlamento che nel Governo, la posizione pressoché unanime è di contrasto a tale etichettatura. Ad ora, la proposta alternativa è la grafica informativa a batteria del nutrinform, pensata per fornire informazioni sull'apporto nutrizionale in rapporto al corretto stile alimentare, evidenziando la percentuale in calorie, zuccheri e sale presenti nel prodotto, senza stabilire a priori ciò che è assolutamente negativo da quello che è incontrovertibilmente buono. All'Autorità europea per la sicurezza alimentare (EFSA) è affidato il compito di fornire una consulenza scientifica sulle sostanze nutritive importanti per la salute pubblica, al fine di definire la strada da intraprendere per un'eventuale etichettatura univoca in Europa. Il parere dell'EFSA sarà rilasciato entro marzo del 2022, ma già entro la fine di quest'anno sarà indetta una consultazione pubblica sulla bozza. Un altro allarme è scattato alla paventata possibilità di abbassare il contenuto di alcol in alcuni vini, che ha subito trovato opposizione nello stesso Parlamento europeo, almeno per i vini a denominazione controllata. Le bevande dealcolate devono essere considerate come una categoria a parte e ben venga un prodotto alternativo, ma è bene sottolineare che in nessun caso può essere confuso con il vino, tanto più se viene considerata pratica enologica l'aggiunta di acqua. Restano fermi tutti i limiti previsti dai disciplinari di produzione del vino, che hanno da sempre svolto la funzione di frenare queste derive qualitative. Attenzione doverosa deve essere posta anche all'armonizzazione normativa tra i Paesi membri circa il cosiddetto cibo del futuro, quello che fa riferimento alla farina gialla, ossia derivata dalle larve della specie di insetti tenebrio molitor essiccati termicamente, prodotti già commercializzati in alcuni Paesi dell'Unione europea con legislazione propria. Il periodo pandemico che stiamo vivendo ha evidenziato come il comparto primario sia ancora oggi, nell'era tecnologica, un settore vitale per l'umanità, che ha bisogno di produzioni sane e alla portata di tutti, in cui la trasparenza deve essere un impegno nella produzione quanto nella commercializzazione. In tale direzione vanno le scelte a livello comunitario del green deal, in cui la strategia dal produttore al consumatore trova ampio spazio e condivisione. Il MoVimento 5 Stelle da sempre si è impegnato a mettere in atto numerosi interventi per la valorizzazione delle produzioni agroalimentari italiane nel mondo ed il contrasto alla contraffazione. L' italian sounding vale 100 miliardi, con un aumento record del 70 per cento nel corso dell'ultimo decennio, ed è una concreta minaccia alle cose buone che sappiamo fare e al nostro made in Italy. Il nome di un prodotto, unito alla propaganda commerciale, influisce non poco sui consumi e la standardizzazione di prodotti e sistemi produttivi di massa creano vantaggi alle grandi multinazionali, a discapito della varietà alimentare, delle piccole produzioni locali e delle tipicità a chilometro zero. Con questa mozione chiediamo al Governo di perseguire la massima trasparenza e corretta informazione a tutela del sapere e del fare tipico italiano; di proteggere la nostra produzione vitivinicola e favorire la diffusione di dati chiari e corretti sugli aspetti nutrizionali degli alimenti; di perseguire ad ogni livello politiche di sostegno alle nostre produzioni agroalimentari; di rafforzare il contrasto alle contraffazioni alimentari e sostenere la corretta educazione alimentare, basata sulla dieta mediterranea, che vede da sempre l'Italia protagonista e ora più che mai attenta all'incremento della biodiversità e alla tutela del lavoro agricolo. Per tutti questi motivi il MoVimento 5 Stelle ha lavorato in sintonia con i Gruppi PD e LeU, con cui ha redatto la mozione n. 381, e annuncia con fermezza il voto favorevole.
2021-06-10	M5S	PatuanelliStefano	La mia presenza oggi è legata al valore che il cibo ha per il nostro Paese, anche sotto il profilo economico e dell'attrattività turistica. E tutelare questa distintività non può non essere un elemento centrale nelle politiche del Governo e credo che tutte le mozioni che oggi sono state presentate vadano esattamente in questa direzione, per la richiesta forte di tutela della distintività del cibo italiano. C'è un percorso che ritengo sia necessario scongiurare prima possibile, chiarendo immediatamente, a livello europeo e internazionale, la posizione del nostro Paese. Il percorso che porta il cibo a diventare una commodity e quindi a perdere la distintività, ci porta, passo dopo passo, verso la produzione di cibo sintetico. Credo che questa sia la cosa da scongiurare ed è il motivo per cui tutti insieme, in Europa, diremo chiaramente che questo percorso vedrà sempre la contrarietà del nostro Paese. C'è un legame stretto - si è detto in molti interventi della discussione generale - tra l'alimentazione e la salute, anche come elemento di prevenzione. E tale elemento rafforza la necessità di difendere le produzioni agroalimentari italiane, perché la dieta mediterranea - come diceva la senatrice Tiraboschi - è patrimonio immateriale dell'umanità UNESCO, proprio perché porta con sé la capacità e la possibilità di prevenire molte patologie, incidendo anche sulla necessità di intervento del Sistema sanitario, altro aspetto economico non indifferente. Io stesso, grazie alla dieta che ho seguito, faccio risparmiare dei soldi al Sistema sanitario nazionale, perché non ho più bisogno di prendere pillole che, invece, dovevo assumere in passato.
2021-06-10	PD	BitiCaterina	Signor Presente, ringrazio anzitutto i colleghi per la presentazione delle mozioni in esame, che ci permettono, ancora una volta, di affrontare un tema che è sentito da tutti, magari con sensibilità diverse, anche all'interno di quest'Assemblea, perché garantire, promuovere e informare sui prodotti del made in Italy è un interesse di tutti. Ripeto che in quest'Assemblea abbiamo probabilmente moltissime sensibilità diverse, altrimenti non sarebbero state presentate ben cinque mozioni sull'argomento. Tuttavia, credo di poter dire che ciascuno di noi ha interesse per il mondo delle produzioni italiane. Infatti, sappiamo bene che, quando andiamo all'estero o ci troviamo a parlare con conoscenti e amici di altri Paesi, diciamo che veniamo dall'Italia e parliamo di prodotti del made in Italy, lo sguardo del nostro interlocutore si illumina. Storicamente, infatti, ciò che viene dall'Italia ha una qualità sicuramente maggiore, riconosciuta e riconoscibile. Intenzione di tutti noi è continuare in questa direzione e, per questo, è importantissima quella che in questa sede ho già avuto modo di definire la diplomazia del made in Italy e, più nello specifico, con riferimento alle mozioni in esame oggi, una vera e propria diplomazia dell'agroalimentare. Tutto ciò che può servire per promuovere, educare e formare in merito alle nostre produzioni dell'agroalimentare e non solo (ma stamani, ripeto, parliamo di agroalimentare) è sicuramente un sistema virtuoso che deve coinvolgere Regioni, Governo italiano e Istituzioni europee. A tal proposito, saluto e ringrazio il Ministro delle politiche agricole alimentari e forestali dell'Agricoltura presente in Aula, il quale si è sempre dimostrato sensibile al tema, anche nel suo precedente incarico (sappiamo che i Ministeri sono strettamente collegati tra loro in quest'ambito). Come dicevo, Regioni, Governo nazionale e Istituzioni europee devono promuovere e lavorare sempre di più per questa diplomazia dell'agroalimentare, che permetta a ogni Paese - e quindi anche al nostro - di promuovere e mantenere il livello di qualità che riteniamo fondamentale. Nell'illustrare la mozione, il senatore Trentacoste ha già detto cos'è per noi importante sottolineare. Per noi ovviamente è fondamentale tenere alta l'attenzione sulle indicazioni geografiche dei prodotti, che rivestono anche dal punto di vista economico una parte importantissima del nostro fatturato all'estero nell'ambito dei prodotti agroalimentari made in Italy. Per questo è essenziale che in Europa si trovino alleanze e che non si alzino muri, come invece forse qualcuno intenderebbe fare. Alla chiusura rispetto al dialogo e al confronto non corrisponde mai nessuna promozione: credo che questo lo dobbiamo avere chiaro e la nostra mozione lo mette in risalto. Nel momento in cui ci si apre agli altri, bisogna cercare di spiegare ai nostri colleghi, soprattutto in ambito europeo - e questa mozione si rivolge infatti al nostro Governo affinché possa essere più forte anche in Europa - quanto il prodotto italiano e in particolare la cultura, la storia e la composizione delle nostre diete e dei nostri prodotti siano fondamentali anche per il benessere. Ormai è riconosciuto, non diciamo niente di nuovo con riguardo al cibo italiano, dalla produzione al consumo si dice che chi vive in Italia e mangia in un certo modo, con prodotti chiaramente riconoscibili, di una qualità superiore, ha anche benessere dal punto di vista della salute. È per questo che anche i Ministeri lavorano insieme. È già stato affrontato da chi ha presentato la mozione il tema dell'etichettatura che, insieme ad altre questioni - ricordavo soprattutto quella riguardante i vini e la promozione delle nostre indicazioni geografiche - rimane per noi fondamentale in Europa. Vogliamo infatti che i nostri consumatori, tramite l'etichetta che trovano su un prodotto, abbiano un'idea chiara su cos'è quel prodotto, com'è nato e qual è il suo apporto dal punto di vista nutrizionale rispetto ad altri tipi di etichettatura che si limitano a dare un'indicazione rapida e fruibile, ma che poi non mettono il consumatore in condizione di capire veramente che cosa consuma. Com'è già stato detto, invitiamo il Governo a farsi promotore in Europa del fatto che il nutri-score venga abbandonato come sistema e che si diano invece campo, gambe e forza ad altri sistemi che garantiscano al meglio l'informazione del consumatore e quindi primariamente anche ai produttori che si impegnano ogni giorno a lavorare in un certo modo per garantire qualità dei prodotti dal punto di vista nutrizionale e della trasparenza, che sappiamo essere quanto mai necessaria adesso. La pandemia sicuramente in questo senso ha aperto molti interrogativi e ci ha posto questioni anche su come promuovere e garantire nel contempo l'adeguata qualità di ciò che mangiamo. Abbiamo visto cos'è successo anche in Cina lo scorso anno, per cui dobbiamo interrogarci per garantire sempre di più che chi mangia sappia cosa consuma e che consumi prodotti di qualità, ma anche salubri e controllati. Da questo punto di vista, faccio un plauso alla Commissione agricoltura - della quale vedo qui tutti i colleghi - dove per fortuna c'è sempre stato l'impegno a lavorare in questo senso, sia pure ovviamente con le sensibilità di ognuno, ma ci siamo sempre trovati allineati in tale direzione. La salute e la qualità dei prodotti vengono prima di tutto. Mi avvio a concludere, ribadendo ancora quanto già detto rispetto al fatto che c'è davvero la necessità di confrontarsi in sede europea per promuovere i nostri prodotti e la filiera agroalimentare italiana. Credo che lo faremo davvero soltanto spiegando cos'è il sistema Italia. Credo che lo faremo soltanto facendo capire a tutti i Paesi, anche a quelli più vicini, che non vogliamo conquistare il mondo, ma ne avremmo tutto il diritto e che soprattutto, da parte dell'Italia, si può imparare come fare bene per formare, educare e promuovere il prodotto e un'alimentazione sana e di qualità.
2021-06-10	PD	TariccoMino	Signor Presidente, onorevoli colleghi, onorevole Ministro, credo che quella di oggi sia un'occasione importante per ribadire ancora una volta l'idea di alimentazione e qualità del cibo del nostro Paese. Tale idea è radicata nel concetto della trasparenza nei confronti dei consumatori per quanto riguarda i processi produttivi, la sicurezza e l'origine. Si tratta di un'idea complessiva di qualità che vogliamo fornire al consumatore attraverso i nostri prodotti. Questo radicato modo di concepire il rapporto con gli alimenti e l'alimentazione è un patrimonio indiscutibile del nostro Paese. Il Ministro, nell'illustrare, all'indomani del suo insediamento, le linee programmatiche lungo cui intende muoversi, ha messo al centro questo tipo di riflessione, che, per quanto la mia memoria mi permette di ricordare, è da molti anni la linea su cui i Governi che si sono susseguiti hanno lavorato anche in sede europea. È infatti in gioco l'interesse della nostra agricoltura, ma - oserei dire - anche qualcosa di più. La nostra agricoltura, gli alimenti e il cibo che consumiamo hanno (cosa che si può dire per pochi altri posti nel globo) un radicamento profondo nella storia, nelle tradizioni e nella cultura, di cui sono in qualche misura l'espressione trasmessa dalle generazioni nel tempo. Credo che il nostro sistema di denominazione di origine e certificazione dei processi produttivi sia lì a testimoniarlo. Tra l'altro, anche i numeri lo dicono: quei quasi 20 miliardi di euro di fatturato legati alle denominazioni di origine testimoniano quanta parte della nostra cultura ha fortissime radici in questo modello produttivo. Crediamo che questo sia un patrimonio assolutamente da salvaguardare, nell'interesse dei produttori, delle nostre agricolture e anche dei consumatori, che hanno il diritto di avere tutte le informazioni e gli elementi per poter scegliere e decidere cosa utilizzare nella loro vita. Credo anche di poter dire che questa concezione di agricoltura, alimentazione, cucina e tradizioni sia all'origine della percezione, che presenta a livello globale, di un mondo da cui provengono cibi autentici e di qualità. Credo che gran parte di quell'immagine del made in Italy come luogo di produzione di autenticità e qualità abbia radici profonde in tutto questo. Verrebbe allora da chiedersi perché siamo qui oggi, per l'ennesima volta, a discutere di questi temi. Credo che vi siano alcune questioni vere e altre fasulle, agitate ad arte in tanti momenti. Tra le questioni fasulle vorrei inserirne due apparse sui giornali nei giorni passati. La prima è quella legata agli insetti. Dico solo due cose. Gran parte dei Paesi europei è già autorizzata alla commercializzazione di questo tipo di prodotti. La Commissione europea nei mesi scorsi ha commissionato all'EFSA (Autorità europea per la sicurezza alimentare) uno studio sulla questione. L'EFSA ha fornito un suo parere, sul quale un comitato tecnico della Commissione europea si è espresso favorevolmente. La questione riguarda l'armonizzazione delle normative a livello europeo. La seconda questione concerne il vino. Credo che qui nessuno voglia annacquare il vino o chiamare vino una roba che con il vino non c'entra nulla. C'è però un tema: in Europa sono già permesse procedure di dealcolizzazione, oltre al fatto che ci sono mercati che chiedono un vino con bassissimo tasso alcolico. Si è aperta una riflessione a livello europeo su quali siano le condizioni minime per cui poter ancora chiamare vino un prodotto che ha subito una drastica riduzione di alcol. Credo che questi siano temi da affrontare assolutamente nel merito perché qui, da una parte, è in gioco l'idea e la tutela dell'identità di un prodotto come il vino che è caratterizzante per i nostri territori, la nostra cultura e le nostre tradizioni. Dall'altra parte, occorre fare una riflessione molto seria e pacata su quanto riteniamo opportuno affrontare mercati che diversamente lasceremo a qualcun altro. Ripeto, credo che debba essere una riflessione molto seria e pacata. Sono convinto - e lo abbiamo inserito anche nella nostra mozione - che il Ministero debba muoversi su questo tema con grandissima attenzione, perché va fatto tutto il possibile per rispondere ai bisogni reali, ma avendo ben chiaro che non si deve intaccare la nostra idea di vino, di prodotti di qualità e di agricoltura da tutelare. Sarebbe bene che riuscissimo a fare questa riflessione fuori da scontri ideologici che nulla c'entrano con tale questione. C'è poi una grandissima questione reale, che è quella che sta dietro al confronto tra il nutri-score e il nutrinform. È evidente infatti che c'è, più o meno palese e più o meno strisciante, uno scontro culturale in atto tra un'idea di agricoltura come la nostra, rispettosa del legame con i territori, le tradizioni, le culture, la storia, la trasparenza e l'autenticità dei prodotti e l'idea strisciante, ma economicamente molto forte, di massificazione, standardizzazione, trasformazione in commodity di tutto ciò che riguarda l'alimentare, come diceva prima il Ministro, tra l'altro sventagliando alcune questioni che hanno una presa. Quando parliamo infatti di dare informazioni semplici e facilmente comprensibili al consumatore, affrontiamo un tema che ha chiaramente il suo fascino: se si potesse dire in un flash tutto ciò che serve al consumatore per decidere cosa acquistare, chi non vorrebbe farlo? È chiaro però che se la scelta per fare questo è definire un colore di semaforo sulla base delle calorie, degli zuccheri o dei sali presenti in 100 grammi di prodotto, comparando un bicchiere d'acqua minerale con un vino stagionato di grande qualità, questo ragionamento non sta in piedi e non è percorribile. Bisogna fare attenzione perché questo è uno dei temi in gioco. C'è poi tutta la questione di non fornire indicazioni che ledano la concorrenza: chi non è d'accordo in linea di principio? Se poi questo, però, si trasforma nel non fornire informazioni necessarie al consumatore così da metterlo in condizioni di scegliere consapevolmente, la questione è un'altra. C'è dunque un tema molto grande al quale occorre fare attenzione perché, come diceva giustamente il Ministro, ha una capacità di penetrazione molto forte nella percezione generale. Il lavoro da fare è quindi fondamentale e importante e abbiamo il dovere di portarlo avanti nei confronti di tutti i produttori italiani che si comportano onestamente e che hanno fatto a loro volta un lavoro straordinario. Credo altresì sia un lavoro necessario nei confronti dei nostri consumatori, perché sappiamo bene di proporre loro cibi di notevole qualità, percepiti come tali da tutto il mondo. Non per nulla esiste il tema dell' italian sounding, perché la percezione globale dei nostri prodotti è talmente alta che molti cercano di speculare provando a emularla. Non per nulla esiste un riconoscimento importantissimo della dieta mediterranea da parte dell'UNESCO, un riconoscimento al nostro modo alimentare, che è assolutamente fondamentale. Io credo quindi che il tema sia come riuscire a fare questo, vista anche l'unitarietà delle mozioni che andremo a votare. Credo che il fatto che oggi siamo qui tutti insieme a votare queste mozioni dia forza al Ministro per farlo. Credo che il tema sia anche quello delle alleanze. Questa partita, al di là delle buone intenzioni, la vinceremo se sapremo fare blocco, a livello europeo, con tutti coloro che cominciano a capire che il nostro punto di vista è importante per il Paese. Voteremo a favore di queste mozioni proprio per dare forza al Ministro e per portare la nostra idea di rispetto dei consumatori e della qualità degli alimenti in Europa e nel mondo.
2021-06-16	PD	MalpezziSimonaFlavia	Signor Presidente, il giorno in cui è scomparso il caro Guglielmo Epifani ero alla sede del partito, c'erano il segretario del nostro partito Enrico Letta e altri membri della segreteria e dei sindacati. Eravamo al tavolo con loro e la notizia ce l'ha data proprio Maurizio Landini. Quel momento è stato per noi l'immagine di tutto quello che aveva rappresentato il mondo di Guglielmo Epifani; il sindacato e la politica nella sede di un partito di cui era stato anche segretario nel 2013, un momento molto difficile per il Partito Democratico. La fase di transizione, in un momento estremamente delicato, era stata affidata a lui anche per le sue caratteristiche: grande integrità, onestà intellettuale e incredibile capacità di dialogo e di ascolto. Epifani era capace di tenere insieme, nella sua fermezza - perché era una persona ferma - sapeva unire ed essere forte senza mai alzare la voce. Come ricordava anche lei, Presidente, Epifani ha avuto il grande merito di sostenere nei fatti le battaglie delle donne; ha fatto eleggere dopo di sé la prima segretaria generale della CGIL, Susanna Camusso. Ha altresì sempre posto grandissima attenzione anche al tema dell'Europa; non si è mai isolato. Come ha ricordato il presidente Mattarella nel suo messaggio di cordoglio, Epifani aveva una visione riformista sempre attenta in tutti gli ambiti, dal sindacato alla politica, rispetto agli interessi dei lavoratori. È stato altresì rammentato nel momento del ricordo civile che uno dei suoi ultimi interventi pubblici è stato proprio a fianco dei lavoratori della Whirlpool, chiedendo al Governo di metterci cuore e risorse. Per lui infatti valevano sempre le parole che aveva ribadito più volte: occorre ridare al lavoro quel senso pieno di diritti, responsabilità e valori. Ha provato a farlo sempre nella sua storia di sindacalista e politico con una lealtà e una passione civile che tutti, avversari compresi, gli hanno sempre riconosciuto. C'è anche una parte del suo impegno giovanile che mi piace ricordare, nei confronti dei ragazzi più fragili e delle famiglie povere. Per i primi infatti faceva ripetizioni gratuite, per i secondi assistenza agli anziani; una empatia e una generosità che raccontano tanto dell'uomo e delle ragioni per cui in tanti ne sentiamo già la mancanza. Non aveva bisogno di farsi notare, di mostrare i muscoli; voleva essere utile e desiderava ottenere degli obiettivi senza rompere. Mi ha molto colpito una frase con cui Sergio Soave ha commentato la sua storia su "Il Foglio": Epifani voleva convincere, non vincere. Quindi era un vincere con, tenendo insieme proprio nel nome di un'unità, perché, quando si vince insieme, si è più forti. «Tutto dipende dalla salute e dalla sicurezza delle persone: lo stato del presente, la possibilità di programmare il futuro, gli interessi economici, la propria dignità, la propria libertà, il proprio lavoro, il sistema degli affetti di relazione». Lo diceva Epifani in occasione del question time con il premier Mario Draghi il 12 maggio scorso; un intervento in cui chiedeva al Premier di aiutare tutti noi a vincere questa battaglia culturale e questa sfida di consapevolezza, perché è uno dei sintomi della civiltà e della democrazia del lavoro di un Paese. Lo voglio ricordare con le parole con cui lui ha ricordato Massimo D'Antona. Sono quelle che mi vengono davvero in mente per commemorarlo in quest'Aula, per commemorare la sua grandezza: «Resta la memoria, ma, ancora più della memoria, deve restare (...) il buon esempio che ha dato al nostro Paese, alle istituzioni e alla comunità». Tutta la nostra vicinanza alla famiglia, al fratello e agli amici di LeU e anche di Articolo Uno.
2021-06-16	PD	VerducciFrancesco	Signor Presidente, oggi Patrick Zaki compie trent'anni in un carcere egiziano dove è ingiustamente e illegittimamente recluso da quattrocentonovantacinque giorni; un tempo enorme, in assenza di processo, in assenza di colpa e di prove di colpevolezza. Una detenzione arbitraria che si protrae, come uno stillicidio, di udienza in udienza; all'ultima, né ai diplomatici italiani, né a quelli europei è stato permesso di assistere. Una detenzione che è, di fatto, una violazione dei diritti umani, per Zaki così come per altre centinaia di "prigionieri di coscienza". Zaki è costretto a dormire a terra, in condizioni disumane, aggravate dalla pandemia; una detenzione che è già una forma di tortura, un modo per annientare una vita, un pensiero, la libertà di ideali e di convinzioni. Una detenzione per spegnere la luce su Zaki, per far calare il silenzio. Noi all'opposto, invece, dobbiamo parlare a voce alta, come torniamo a fare oggi, se vogliamo salvare Zaki e se vogliamo salvare, con la sua vita, i valori di libertà e di democrazia nei quali crediamo, per i quali hanno lottato i nostri Padri costituenti e su cui poggia la nostra Repubblica. Non è vero che smettere di parlarne aiuta Zaki, perché il silenzio può diventare indifferenza e l'indifferenza è complice. Il nostro Senato ha dato prova di grande dimostrazione di forza politica e di forza morale, chiedendo al Governo di attivarsi urgentemente per il conferimento della cittadinanza italiana a Zaki. È la nostra mobilitazione, «siamo noi a tenerlo in vita», ha scritto oggi Ilaria Cucchi, e ha ragione. Il nome di Zaki va portato ad ogni tavolo, in ogni confronto internazionale, finché non verrà liberato. È una battaglia simbolo per la credibilità del nostro Paese. Signor Presidente, a guardare il volto di Zaki si vede il volto di Giulio Regeni, perché entrambi rappresentano la stessa generazione di cittadini del mondo, innamorati dell'Italia, dell'Europa, dell'Egitto; innamorati dei diritti, della libertà di potersi battere per le proprie convinzioni. Parlare di Zaki è parlare di Giulio. Chiedere giustizia per Zaki significa chiedere verità e giustizia per Giulio Regeni, torturato e ucciso a pochi chilometri da dove Zaki è recluso. Signor Presidente, nell'ultimo incontro che hanno avuto, Zaki ha lasciato alla sua fidanzata un cuore intarsiato nel sapone, a sua mamma una chiesa intarsiata nel legno e poi una lettera per la senatrice Segre, per ringraziarla per il suo sostegno; lei, reclusa nei campi di sterminio, a fianco di Zaki, che è al buio da un anno e mezzo. L'augurio che oggi facciamo è che al più presto Zaki possa incontrare Liliana e tutti noi qui in Senato, consegnare di persona la sua lettera, abbracciarla e riabbracciare, a Bologna, i suoi compagni di studi e tornare ad essere cittadino in un mondo libero.
2021-06-17	FdI	CalandriniNicola	Signor Presidente, intervengo in dichiarazione di voto dopo aver svolto il ruolo di relatore di minoranza sul provvedimento in esame. Ribadisco quanto già detto qualche ora fa, ossia che l'esame del provvedimento non è sicuramente iniziato con i migliori auspici, perché durante le iniziali audizioni di quasi un mese fa il vice ministro Castelli ha esordito dicendo - da subito - che il decreto era bloccato e che non vi erano le condizioni per poterlo emendare. Sembrava che le cose stessero andando in quella direzione, ma poi, nelle ultime settantadue ore, c'è stata un'accelerazione da parte della maggioranza, che ha chiesto al Governo di intervenire e andare oltre l'iniziale importo di 30,6 miliardi di euro riferito a questo decreto. Ciò che mi pare doveroso rilevare è la totale confusione della maggioranza. Noi siamo stati facili profeti quando, in tempi non sospetti, abbiamo detto che una compagine governativa così differente avrebbe causato più problemi e compromessi al ribasso, che benefici per i nostri concittadini. E non ci siamo sbagliati, perché oggi ci troviamo in quest'Aula, dopo quasi un mese di incertezze, ad esaminare un provvedimento (che tra l'altro è molto snello perché formato da soli sei articoli), sul quale i partiti di Governo non hanno fatto altro che discutere e scontrarsi, mentre gli esponenti dell'Esecutivo, che in parte vedo presenti oggi, sono stati in vistoso imbarazzo e non hanno potuto far altro che bocciare molte richieste, in particolare le nostre, per mancanza di coperture finanziarie. Da settimane Fratelli d'Italia denuncia l'assenza di un vero e proprio dibattito sul Piano complementare al Piano nazionale di ripresa e resilienza, soprattutto nel metodo. Voglio ricordare che anche sul Piano nazionale di ripresa e resilienza il Parlamento ha di fatto perso mesi a discutere della bozza predisposta dal Governo Conte II, salvo poi ritrovarsi in Aula con delle comunicazioni del presidente Draghi e un provvedimento infiocchettato. Il Piano, preparato dal Governo, è stato vistato dalla Commissione europea addirittura prima che dal Parlamento nazionale. Le Camere non hanno potuto spostare neanche una virgola e hanno peraltro preso visione dei documenti completi in tutta fretta, visti i tempi stringenti dettati da Bruxelles. La conseguenza è che solo oggi veniamo a conoscenza di molti progetti nascosti tra le righe di questo Piano, come ad esempio - è emerso in questi giorni sulla stampa nazionale - un capitolo di spesa di 25 milioni di euro per prevenire i reati di natura fiscale ed economica tramite un algoritmo che, collegato a diverse banche dati, avrà il compito di individuare comportamenti sospetti di potenziali evasori, con buona pace della privacy. Nel frattempo, siamo in attesa che il Piano nazionale di ripresa e resilienza divenga operativo. Sappiamo bene che tutto ciò non potrà accadere se non verranno varate le famose riforme; riforme corpose come quella della giustizia, della concorrenza e del Fisco, solo per citarne alcune. Signor Presidente, il Governo sostiene che sarà fatto tutto entro la fine del 2021 e noi ce lo auguriamo perché mancano sei mesi; sembrerebbe molto tempo, ma in realtà sarà molto poco. Senza queste riforme, come tutti sapete, sarà anche difficile portare avanti un piano così ambizioso, che deve trovare conferma entro il 2026. Signor Presidente, da quando siamo in emergenza forse qualcuno crede che si possa sospendere la democrazia, come si è tentato di fare in questi ultimi quindici mesi, prima a suon di lockdown, poi con provvedimenti ancora fortemente restrittivi della libertà personale, mentre nel frattempo si sospende anche il dibattito politico, lasciando agire come unico soggetto il Governo, peraltro neppure espressione di una volontà popolare. La verità è che in questi giorni forse siete stati troppo impegnati a scontrarvi in una maggioranza così variegata, senza poter ascoltare l'unica forza di minoranza che in Parlamento ha insistito e vi ha sollecitato, che è Fratelli d'Italia. In questi giorni abbiamo anche sentito l'ex premier Conte elogiare ancora una volta il reddito di cittadinanza come misura di inclusione sociale da rivendicare con orgoglio; una misura - lo dobbiamo constatare con dispiacere - che è stata confermata e finanziata anche dal Governo Draghi, dal quale sinceramente ci saremmo aspettati ben altro. Forse solo a Fratelli d'Italia, perché gli altri sono sordi e muti, giungono informazioni su mafiosi, spacciatori, immigrati che percepiscono indebitamente il reddito di cittadinanza; milioni di euro sprecati che potevano essere destinati alle imprese per creare lavoro e che invece sono andati a sostenere persone sedute sul proprio divano di casa. Allo stesso modo è stato interessante sentire in questi giorni l'onorevole Bersani elogiare il ministro Speranza, definendolo un capitano che ha portato fuori il nostro Paese dalla tempesta del Covid. Sì, abbiamo capito bene, si riferiva al ministro Speranza, al Ministro del coprifuoco, al Ministro dei verbali tenuti nascosti che sono stati tirati fuori solo grazie a sentenze del tribunale amministrativo regionale (TAR); da ultimo, il Ministro che prima ha stabilito che il vaccino di AstraZeneca era solo per i giovani, poi che era meglio farlo agli ultrasessantenni, poi è stato sconsigliato sotto i trent'anni e per ultimo si è detto che è meglio non farlo alle donne. Un po' più di serietà in questo momento non guasterebbe, per rispetto di quei tanti italiani che stanno riponendo - sì, in questo caso - speranza nella campagna vaccinale che sembra stia funzionando nel migliore dei modi. La nostra sensazione, che avvertiamo sempre anche in occasione del provvedimento in esame, è che siete troppo lontani dalla realtà per accettare un confronto serio. Forse siete troppo impegnati a cercare un modo per mettere le mani, come diceva il mio collega De Carlo, nelle tasche degli italiani a suon di patrimoniale o ad aprire i confini all'immigrazione clandestina, pensando che in questo momento agli italiani interessi lo ius soli piuttosto che la stabilità e la ripresa economica. Siete impegnati a vivacchiare quel tanto che basterà per arrivare a spendere le immense risorse che arriveranno dall'Europa, ammesso che ci riusciamo, e quel tanto che basterà ad arrivare al 3 agosto, al semestre bianco, che vi garantirà altri sei mesi di legislatura. In questi mesi avete governato a suon di rinvii: ricordate il decreto-legge cura Italia, poi avete rimandato al decreto-legge rilancio, poi al decreto-legge agosto, poi è arrivato il decreto-legge sostegni e infine è arrivato il Piano nazionale di ripresa e resilienza. Tutto quello che non è entrato nel PNRR lo ha deciso l'Europa, non il Parlamento nazionale. Eppure non abbiamo chiesto la luna: abbiamo presentato appena quindici emendamenti, pochissimi, per dare dimostrazione, come sempre, che siamo un partito e un Gruppo responsabile che vuole il bene dei nostri concittadini. Noi a questo modo di fare e a questo confronto che c'è in maggioranza e non c'è nelle Aule del Parlamento non siamo disponibili, non ci piace e continueremo a denunciarlo. Ma, come abbiamo detto fin dall'inizio, il nostro stare all'opposizione di questo Governo sarà all'insegna della responsabilità e non della contrarietà a prescindere. Per questo, in nome della responsabilità che nutriamo nei confronti degli italiani e consapevoli delle aspettative contenute anche in questo provvedimento complementare al PNRR, con tutti i limiti che abbiamo rilevato, il voto di Fratelli d'Italia sarà di astensione.
2021-06-17	FdI	DeCarloLuca	Ha chiesto sempre di essere un'Europa dei popoli, non delle grandi multinazionali e dei burocrati, come piace a voi.
2021-06-17	FdI	DeCarloLuca	Signor Presidente, sia il senatore Calandrini, sia la senatrice Drago, che mi hanno preceduto, hanno spiegato come di fatto, una volta di più, il metodo utilizzato dia poco spazio sia alla Commissione, come in questo caso, sia all'Assemblea. Le Commissioni, infatti, sono destinatarie di mere informative per grande parte del PNRR, mentre una manovra mascherata - o, meglio, un provvedimento che costa e indebita la Nazione come una manovra finanziaria - imporrebbe ben altro dibattito, quantomeno per rispetto nei confronti dei soldi pubblici che andiamo a utilizzare. Questa è l'ennesima manovra a debito: ricordo a tutti che stiamo parlando di PNRR e di recovery plan come fossero la panacea e la soluzione di tutti i mali, quando questo Parlamento in un anno e mezzo ha già deliberato l'utilizzo di risorse a debito per lo stesso importo, oltre 200 miliardi. A dire la verità, là fuori se ne sono accorti in pochi, anche perché il metodo utilizzato, quello dei contributi a pioggia, spesso ha segnato ben poca concretezza (con molti slogan, molte marchette, diciamocelo, e poca concretezza). Del resto, è dal marzo 2018 che assistiamo a manovre di questo tipo, lo abbiamo imparato. Questo PNRR è una manovra a debito, dopo che per anni l'Europa invece ci aveva costretti all' austerity. Gli esponenti dei partiti che hanno governato fino ad oggi ci hanno sempre spiegato che ce lo chiedeva l'Europa, che ci imponeva cioè di frenare sugli investimenti, sul sociale e sul welfare in nome, appunto, dell' austerity. I dati, badate bene, sono abbastanza impietosi: prendo a riferimento quelli elaborati dal nostro centro studi, che esiste da diversi anni, anche se oggi qualcuno vanta a scopo elettorale di avere un centro studi, ma al massimo può vantarsi di aver copiato da Fratelli d'Italia, che uno efficiente e valido ce l'ha ormai da anni. Ebbene, prendo spunto da quei dati per dire che il PIL dal 1999 al 2019 in Italia è cresciuto del 7,9 per cento, mentre la Germania, ad esempio, è cresciuta del 32 per cento, la Francia del 32,4 per cento e la Spagna addirittura del 43,6 per cento. Per non parlare delle persone sulla soglia della povertà, che qui non sono certo diminuite: nel 2005 erano il 3,3 della popolazione, nel 2020 il 9,4 (e il dato dell'Istat di ieri è ancora peggiore). In questi anni lo Stato è arretrato, in nome di quell' austerity di cui vi siete riempiti la bocca, che ha portato a una bassa produttività delle nostre imprese e all'incapacità - purtroppo, dato proprio il sistema produttivo di questa Nazione - di cogliere le opportunità, per una mancanza infrastrutturale. È una realtà legata alle nostre piccole medie imprese, che da anni qualcuno - come dice sempre bene il collega De Bertoldi - vede quasi come un intralcio al grande sistema mondialista, che vorrebbe tutto concentrato nelle mani di pochi e che noi fossimo meri consumatori, asettici, alla mercé di questi grandi gruppi. In realtà, le nostre piccole e medie imprese costituiscono da sempre la forza di questa Nazione, la vera biodiversità economica, altro termine di cui vi riempite la bocca, nella maggior parte dei casi senza sapere nemmeno cosa significhi (però abbiamo capito che il modus operandi è questo, quindi non ci stupiamo più di tanto). Dicevo infatti che lo Stato non solo ha frenato, ma ha proprio tirato i remi in barca rispetto a tanti temi, come dimostrano ancora i numeri, che sono impietosi, quando vengono letti e non si nascondono sotto il tappeto, dentro un tomo del PNRR dato all'ultimo minuto, per fare in modo che nessuno li legga o che si leggano solo i titoli o le figure (se dovessero essercene). Gli investimenti in Italia sono aumentati, sempre negli stessi anni di riferimento, del 66 per cento, mentre in Europa del 118. Ecco, basterebbe questo dato per farci capire che forse quelle politiche imposte erano fallimentari. La quota pubblica di investimenti però è scesa dal 14,6 al 12,7 per cento, a dimostrazione di quello che dicevo, cioè che non solo si è frenato, ma si è tornati addirittura indietro. La causa viene addebitata alla mancanza di riforme ed è vero; attenzione, però, perché le riforme che questo PNRR ci chiede sono difficili e la Nazione le aspetta da anni. Assieme ad esse, poi, l'Europa ci scrive anche raccomandazioni precise e puntuali, come quella di usare entrate straordinarie per la riduzione del rapporto tra debito e PIL. Entrate straordinarie: credo che nessuno di noi possa non leggerle come un aumento della tassazione, come la patrimoniale, a voi cara, tanto che il leader del Partito Democratico, come prima uscita, dopo lo ius soli, ha pensato bene di calarla, altrimenti non riesce più a tenervi tutti uniti, se non nella richiesta di maggiori tasse (guarda caso poi gli italiani vi penalizzano, ogniqualvolta si va a votare). Ma non c'è solo questa. C'è anche la riduzione delle agevolazioni fiscali; anche in questo caso, non occorre che spieghiamo cosa significhi. È tutto nel PNRR e nelle raccomandazioni presenti al suo interno, così come la riforma dei valori catastali, un'altra patrimoniale nascosta, ancora più subdola, ma sempre presente nei vostri programmi. Poi non riuscite ad attuarla, perché gli italiani vi saltano sulla schiena, ma intanto la mettete sempre e ve la fate dare sempre come raccomandazione. Perché? Ce lo chiede l'Europa. Evviva l'Europa! La vostra Europa ve lo chiede; la nostra Europa, quella dei popoli, delle Nazioni e delle genti, non ha mai chiesto di stritolare l'economia delle singole Nazioni.
2021-06-17	FdI	deBertoldiAndrea	Non dobbiamo dimenticare, infatti, che se sul fronte PNRR-fondone parliamo di circa 235-240 miliardi, altrettanti miliardi di investimento vengono destinati normalmente in Italia ad interventi pubblici. Dovremmo riuscire quindi, in questi sei anni, a garantire a tutti gli investimenti pubblici - e aggiungo anche a quelli privati - quella semplificazione che tra l'altro ci è richiesta da tempo, ricordiamocelo, dall'Europa e da tutti gli operatori pubblici e privati, perché su questo tema c'è concordia assoluta fra i manager pubblici, i nostri amministratori e i nostri imprenditori. La richiesta è di semplificare, di porre fine a un'epoca che ha visto il nostro Paese caratterizzato solamente per il sospetto, per il giustizialismo, per la cultura di incriminare chiunque avesse la voglia e il coraggio di fare e soprattutto il coraggio, talvolta, di accorciare le procedure. Se vogliamo garantire al sistema Paese una efficacia davvero totale, dobbiamo semplificare ovunque. È questo il messaggio principale che intendo dare su questo argomento. Quando poi parliamo dei due concetti, delle due soluzioni che rappresentano il cuore dei provvedimenti che interessano questo fondone, ovvero il superbonus del 110 per cento da una parte e la Transizione 4.0 dall'altra, ritengo che si sarebbero dovuti tenere in considerazione, come ha detto il senatore Calandrini, i nostri emendamenti, con i quali proponevamo, come ve lo sta proponendo l'intera classe imprenditoriale del Paese (credo che citare l'ANCE dovrebbe essere un'ovvietà), di prorogare al 2023 integralmente il superbonus del 110 per cento. Voi, invece, rispondete con un semplice rinvio alla legge di bilancio, che - lo ricordo per i non addetti - arriverà a fine anno, mentre un'impresa o un condominio hanno bisogno di organizzarsi per poter fare interventi di questo tipo, quindi la proroga doveva essere immediata, anzi era già in ritardo, avreste dovuto farla già prima. Avete quindi disatteso una richiesta non ideologica, non di parte, ma di buonsenso, che veniva dalle imprese, dagli utilizzatori, da coloro che devono utilizzare, per il bene del Paese, il superbonus 110 per cento. Anche con riguardo alla Transizione 4.0 apriamo un tema importante, che interessa quelle imprese tecnologiche che devono portare il Paese verso la sostenibilità del proprio sistema produttivo. Siamo tutti d'accordo che si tratti di un'iniziativa interessante ed importante. Anche su questo, permettetemi una chiosa. Prima di tutto, vorrei chiedere al Governo di capire meglio dal Ministero dello sviluppo economico le ragioni, veramente indecifrabili e incomprensibili per chi fa impresa, del fatto che la cosiddetta fondazione Neatech starebbe per cambiare nome in fondazione Medical. Al di là dei nomi, questo vuol dire, signori della maggioranza e signori del Governo, che nell'ambito di questo percorso si rischia di vanificare le attese di molte imprese italiane nel settore delle startup. Quello che voglio dire è che su questi temi abbiamo bisogno di assoluta chiarezza, di dare risposte al nostro Paese. Concludo con un altro aspetto fondamentale, quello della cessione dei crediti di imposta. Anche su questo Fratelli d'Italia ha preparato un'interrogazione. Dobbiamo sostenere la trasferibilità dei crediti d'imposta: è inaccettabile, signori, che Eurostat voglia condizionare, per la Transizione 4.0, la cessione dei crediti d'imposta, considerandoli come crediti pagabili. I crediti di imposta (il 110 per cento o il credito di imposta della transizione 4.0) non sono pagabili; sono crediti di imposta che riducono semplicemente, nel momento in cui vengono utilizzati, cioè nei cinque anni, le entrate fiscali dello Stato, a fronte di retroazioni fiscali ben più importanti, che sviluppano l'economia. Non è quindi ammissibile che il Governo accetti passivamente questa classificazione. Dobbiamo dare impulso alla cessione dei crediti di imposta; dobbiamo dare impulso alla moneta fiscale, perché è uno strumento che si sta dimostrando fondamentale per la promozione dell'innovazione, della Transizione 4.0, del superbonus. Per concludere, signor Presidente, mi permetta di condividere le preoccupazioni e le sollecitazioni della neo presidente di Assonime, Patrizia Greco, che ha detto chiaramente quanto ho cercato di dire io nel mio intervento: non vanifichiamo la riuscita del PNRR e del fondone, quindi implementiamo davvero la riforma fiscale, per la quale abbiamo lavorato nelle Commissioni seste congiunte anche la scorsa notte, e ricapitalizziamo le imprese. Serve un quadro unitario e più coraggio, perché davvero i soldi che investiamo nel nostro Paese possano garantirci quello sviluppo necessario affinché possiamo uscire finalmente da questa difficile situazione di crisi.
2021-06-17	LN	DeVecchisWilliam	Per questo le chiediamo, signor Ministro, quali siano le indicazioni del Governo per arrivare alla legge che farà diventare Roma sempre più autonoma, con ciascun municipio indipendente. È questa la nostra domanda: cosa sta facendo il Governo per far diventare Roma, una volta per tutte, la capitale più importante d'Europa?
2021-06-17	LN	DeVecchisWilliam	Roma deve diventare una capitale degna di quest'Europa pari a Berlino, Madrid, Vienna o Bruxelles, anzi, Washington - ci allarghiamo con gli esempi - perché è la capitale della cultura non solo europea, ma anche mondiale. Parliamo di 6.000 chilometri di siti archeologici che devono essere gestiti in maniera costruttiva, indipendente, anche per dar seguito a tremila anni di storia.
2021-06-17	LN	FerreroRoberta	Colleghi, questo fondo complementare deve servire, come dice il nome, a completamento dei fondi previsti per il recovery plan, a riuscire a finanziare il disegno complessivo del Piano nazionale di ripresa e resilienza, ma tengo ancora a ricordare che a fronte di questo fondo, che è debito pubblico di immediata emissione, i 191,5 miliardi attesi dall'Europa sono condizionati, quindi dovremo essere veloci ed efficienti e questo è l'impegno che tutti noi dobbiamo avere ben presente. È con queste considerazioni che termino il mio intervento ed annuncio il voto favorevole del Gruppo Lega-Salvini Premier-Partito Sardo d'Azione.
2021-06-17	LN	FerreroRoberta	Signor Presidente, onorevoli colleghi, in questi pochi minuti lasciatemi innanzitutto ringraziare l'intera Commissione bilancio per il lavoro svolto, i colleghi, i funzionari e tutti gli uffici. Un ringraziamento particolare va al Governo per il lavoro svolto tutti insieme, così come a Donatella Conzatti e a Erica Rivolta, le due relatrici. Questi momenti in 5ᵃ Commissione sono sempre duri, ma si riesce poi alla fine a trovare la quadra. Abbiamo tutti molte aspettative legate al Piano nazionale di ripresa e resilienza. Sono risorse che arriveranno dall'Europa, a condizione che l'Italia sia in grado di attuare importanti riforme. Subordinatamente al rispetto del cronoprogramma che il Governo ha proposto all'Europa, il fondo complementare fa riferimento a nuove emissioni di debito, finanziandosi con l'ultimo scostamento (sono 30 miliardi aggiuntivi rispetto ai 191,5 miliardi attesi dall'Europa). Ovviamente dovremo saper essere veloci ed efficienti. Il lavoro parlamentare, come ho detto, è stato comunque faticoso, talvolta legato a complicate logiche di Gruppo, ma in realtà quello che occorre all'Italia è velocità, semplificazione e serietà da parte di tutti noi. È quello che abbiamo tentato di fare in Commissione bilancio in questi giorni. Gli emendamenti e gli spunti di miglioramento sono stati condivisi dai Gruppi e recepiti e lavorati quindi con l'impegno forte del Governo. Voglio ricordare qui alcuni interventi su cui abbiamo potuto dare il nostro apporto, con argomenti importanti come la sicurezza stradale, la manutenzione dei ponti, le risorse per il turismo, per gli impianti eolici, per le energie rinnovabili a largo del mar Adriatico, per la qualità dell'aria nella Pianura padana. Tante sono le proposte che sono state accolte poi come ordini del giorno, che non devono rimanere lettera morta. In particolare, vorrei sottolineare l'importanza delle proposte sull'ecobonus del 110 per cento. Si tratta di una misura, di un'opportunità importante per rinnovare il patrimonio immobiliare dell'Italia, finalizzata all'efficientamento energetico nell'ottica della transizione ecologica. È importante, quindi, che il Governo colga gli spunti proposti dal nostro Gruppo perché la misura sia prorogata al 2023, misura già annunciata per la prossima legge di bilancio, ma qui rafforzata e richiesta nei nostri emendamenti trasformati in ordine del giorno, perché è assolutamente importante dare sicurezza agli operatori del settore e a coloro che intendono avvalersi di questa misura.
2021-06-17	LN	RivoltaErica	Durante i lavori di Commissione sono state approvate diverse proposte emendative, con le quali sono stati aggiunti i seguenti ulteriori investimenti per complessivi 700 milioni di euro: 135 milioni di euro complessivi nel triennio 2022-2024 per la realizzazione di un'unica rete di interconnessione nazionale dell'istruzione, che assicuri il coordinamento delle piattaforme dei sistemi dei dati tra scuole, uffici scolastici regionali e Ministero, l'omogeneità nell'elaborazione e trasmissione dei dati, il corretto funzionamento della didattica digitale integrata e la realizzazione e gestione dei servizi connessi alle attività predette; 70 milioni di euro complessivi nel triennio 2022-2024 per la costituzione di un polo energetico nell'Adriatico per riconvertire piattaforme oil & gas e realizzare un distretto marino integrato nell'ambito delle energie rinnovabili al largo delle coste di Ravenna, in cui eolico, off-shore e fotovoltaico galleggiante produrranno energia elettrica in maniera integrata e saranno contemporaneamente in grado di generare idrogeno verde tramite elettrolisi; 300 milioni di euro complessivi dall'anno 2021 all'anno 2024 in favore dei Comuni con popolazione da 50.000 a 250.000 abitanti per investimenti finalizzati al risanamento urbano, nell'ottica della transizione verde, della rigenerazione urbana e sostenibile e all'inclusione sociale. Nel triennio 2022-2024, 115 milioni di euro complessivi saranno destinati a investimenti per il miglioramento della qualità dell'aria, visto il perdurare del superamento dei valori limite relativi alle polveri sottili PM10 e dei valori limite relativi al biossido di azoto, di cui alla procedura di infrazione n. 2043 del 2015, e vista la complessità dei processi di conseguimento degli obiettivi indicati dalla direttiva n. 50 del 2008 del Parlamento europeo e del Consiglio del 21 maggio 2008. Sono previsti 25 milioni di euro complessivi nel triennio 2022-2024 per interventi prioritari di adeguamento e potenziamento di nodi e collegamenti ferroviari nel Sud Italia; 35 milioni di euro complessivi nel triennio 2022-2024 per il rinnovo delle flotte navali private adibite all'attraversamento dello stretto di Messina; 20 milioni di euro complessivi nel biennio 2023-2024 per interventi infrastrutturali di contrasto al sovraffollamento carcerario; 15 milioni per l'anno 2021 per investimenti per il passaggio a metodi di allevamento a stabulazione libera, estensivi e pascolivi, come all'allevamento all'aperto grass-fed e quello biologico per la transizione a sistemi senza gabbie. Tali risorse sono assegnate dal CIPESS, previa intesa con le Regioni, con le modalità e nel rispetto della percentuale di riparto territoriale stabilite dalla legge di bilancio 2021. L'articolo 3 modifica la disposizione di copertura di cui all'articolo 1, comma 1065, della legge di bilancio 2021 riferita alle agevolazioni finalizzate a favorire gli investimenti per l'innovazione e la competitività delle imprese, di cui ai commi da 1051 a 1064 del medesimo articolo 1 (Transizione 4.0). Appare opportuno rammentare come la legge di bilancio 2020, (articolo 1, commi 184-197, della legge n. 160 del 2019) in luogo di prorogare al 2020 il cosiddetto superammortamento e iperammortamento in favore delle imprese - misure che in sostanza consentivano di maggiorare, a fini fiscali, i costi sostenuti per la specifica categoria di investimenti - ha sostituito tali strumenti con un credito d'imposta per le spese sostenute a titolo di investimento in beni strumentali nuovi fino al 31 dicembre 2020. La legge di bilancio 2021 ha poi individuato i beneficiari del credito di imposta nelle imprese che, a decorrere dal 19 novembre 2020 e fino al 31 dicembre 2022, ovvero entro il 30 giugno 2023 - qualora il relativo ordine sia stato accettato e vi sia stato il pagamento di almeno il 20 per cento del prezzo entro il 31 dicembre 2022 - effettuano investimenti in beni strumentali nuovi, destinati a strutture produttive ubicate nel territorio dello Stato. La modifica di cui al presente articolo si rende necessaria poiché la misura agevolativa in questione, non essendo ritenuta idonea dalla Commissione europea a contribuire in maniera efficace e significativa all'obiettivo della transizione ecologica del Paese, non può trovare copertura finanziaria nelle risorse del Next generation EU, come era stato invece previsto in legge di bilancio 2021, e vi si deve provvedere dunque con risorse proprie dello Stato italiano. In particolare, si segnala come sia la copertura prevista dalla legge di bilancio 2021 che quella posta dalla presente norma a valere sulle risorse previste dall'articolo 5, prevedono la sola copertura in termini di saldo netto da finanziare, in quanto, come riportato dalla relazione tecnica, l'impatto in termini di fabbisogno e indebitamento netto è già considerato nelle previsioni tendenziali del conto delle pubbliche amministrazioni del Documento di economia e finanza del 2021, tenendo conto dell'impatto peggiorativo sull'indebitamento netto del credito d'imposta per investimenti in beni strumentali nuovi (ex superammortamento) disposto dall'articolo 1, commi 1051-1065, della legge di bilancio per il 2021. L'articolo 4 dispone interventi di finanziamento per l'attraversamento ferroviario di Vicenza e per la progettazione definitiva del terzo lotto della tratta ferroviaria alta velocità-alta capacità Vicenza-Padova, nonché per il finanziamento degli interventi relativi alla linea ferroviaria Salerno-Reggio Calabria. Si tratta di interventi complementari a quelli previsti nel PNRR, in quanto i due lotti del completamento della tratta Vicenza-Padova, previsti al comma 1, appaiono in sinergia con l'investimento di 3,6 miliardi di euro per la tratta Brescia-Verona e Verona-Bivio Vicenza, nell'ambito delle linee ad alta velocità nel Nord che collegano all'Europa. D'altra parte, lo stesso investimento previsto al comma 2 sulla tratta alta velocità Salerno-Reggio Calabria, accompagna l'intervento previsto nel PNRR nell'ambito dei collegamenti finanziari. PRESIDENTE. La invito a concludere. RIVOLTA, relatrice. Signor Presidente, consegno il testo scritto del mio intervento affinché venga allegato al Resoconto della seduta odierna.
2021-06-17	M5S	GallicchioAgnese	Signor Presidente, rappresentanti del Governo, colleghi, prima di chiarire alcuni aspetti tecnici contenuti nel decreto-legge relativo al Piano complementare oggi in esame, è necessario aprire velocemente un focus sui principali aspetti del contesto che ha reso necessaria l'emanazione di questo provvedimento economico, accanto a tutto il Piano nazionale di ripresa e resilienza. Già prima della pandemia l'Italia in Europa, o ancora meglio tutta l'Unione europea, era inserita in un perimetro di regole economico-finanziarie molto rigide, non al passo con le grandi sfide che i cambiamenti climatici e poi la pandemia ci avevano messo di fronte. La pandemia è stata un acceleratore dei processi di cambiamento ora più urgenti, avviati dalla netta vittoria europea del precedente Governo guidato da Giuseppe Conte, che ha indotto l'Europa a mettere in campo per la prima volta una massiccia emissione di debito comune per finanziare il recovery fund, come anche a sospendere il Patto di stabilità e crescita e molte rigidità nelle regole sugli aiuti di Stato. La Banca centrale europea ha radicalmente cambiato la sua cassetta degli attrezzi, acquistando massicciamente titoli di Stato e dimostrando che non è certo un aumento del debito pubblico a incidere sul famoso spread, ma sono proprio le politiche monetarie della stessa BCE. Oggi ci troviamo a discutere e direi a raccogliere i frutti di tutto questo, seppur generati da un dramma umano e sociale qual è stato purtroppo la pandemia. Guardando al decreto-legge del Fondo complementare e, attraverso di esso, a tutto il Piano nazionale di ripresa e resilienza, il MoVimento 5 Stelle è riuscito a presidiare e garantire gli sviluppi di alcune misure fondamentali per il rilancio del Paese. All'interno del decreto, che - come sappiamo - stanzia 30 miliardi di euro da qui al 2026 per supportare progetti accanto al Piano nazionale, mi voglio concentrare su due misure targate MoVimento 5 Stelle, le più finanziate. Una riguarda il superbonus 110 per cento, a cui il decreto-legge assegna 4,5 miliardi, che salgono a quasi 19 miliardi con le risorse del Piano nazionale di ripresa e resilienza vero e proprio; e l'altra riguarda le agevolazioni negli investimenti per le imprese (transizione 4.0), a cui il decreto-legge assegna 5 miliardi, che salgono a oltre 18 miliardi, sempre come risorse complessive. La pandemia ha imposto la necessità di iniziare una corsa inarrestabile verso il futuro mettendo in campo strumenti rivoluzionari e processi completamente ripensati. E lo abbiamo fatto a partire dal decreto-legge rilancio con il superbonus 110 per cento per l'edilizia, sviluppando il meccanismo della cedibilità dei crediti di imposta. Su questo tema non può essere il parere ambiguo di Eurostat a condizionare il Governo e a impedire che tale meccanismo venga esteso anche ai crediti d'imposta per gli investimenti delle imprese in transizione 4.0. Tutti gli osservatori economici individuano nella cedibilità del credito un fondamentale strumento per garantire l'immissione di liquidità a tutto il mondo delle imprese che ne ha necessità per superare le tante difficoltà e creare l'occupazione che serve. L'estensione di cedibilità del credito è stata anche sottoscritta, su input del MoVimento 5 Stelle, da tutte le forze politiche nella relazione finale del PNRR, e non può esserne impedita l'adozione proprio ora, mentre è in corso una profonda e inevitabile rivisitazione di molte regole economico-finanziarie europee. Occorre superare anche questo ostacolo per ripartire.
2021-06-17	M5S	PellegriniMarco	Signor Presidente, ci occupiamo del fondo complementare, che è una misura importantissima, che ha una dotazione di 30 miliardi, risorse che saranno utilizzate nell'economia reale per gli investimenti e per costruire un futuro più equo e più sostenibile. Come dice la sua stessa intitolazione, è un fondo complementare al Piano nazionale di ripresa e di resilienza che ad oggi per l'Italia ammonta a complessivi 235 miliardi fino al 2026. Tengo e teniamo a sottolineare e a ribadire che senza l'impegno profuso in Europa dal Governo Conte II e dal suo presidente del consiglio Giuseppe Conte, che noi abbiamo appoggiato convintamente e lealmente per tutta la durata del suo mandato, questo risultato non sarebbe mai stato conseguito e quindi ne siamo particolarmente orgogliosi. La misura contiene molti interventi davvero importanti, viene finanziato ulteriormente il superbonus per 4,5 miliardi e viene prevista una proroga della validità dello stesso fino al 30 giugno 2023 per gli Istituti autonomi case popolari ( IACP), per l'edilizia residenziale pubblica e al 31 dicembre 2022 per i condomini per le parti comuni. Come rappresentanti del MoVimento 5 Stelle, ovviamente, abbiamo detto in tutte le occasioni che ambiamo a che questa misura venga ulteriormente prorogata, perché ha dimostrato i suoi effetti sull'economia reale e quindi, dal nostro punto di vista, dovremmo approvare il prima possibile questa proroga, magari non aspettando la legge di bilancio. Ulteriori finanziamenti sono stati destinati al piano Transizione 4.0, che è stato finanziato ulteriormente per 5 miliardi. Sono inoltre previsti interventi infrastrutturali, ad esempio sull'alta velocità, sulla Salerno-Reggio Calabria; è stato rifinanziato il fondo per lo sviluppo e la coesione per 15,5 miliardi e sono stanziati nuovi fondi per il terremoto dell'Abruzzo e del Centro Italia. Sono previsti altri interventi altrettanto importanti, come ad esempio per l'elettrificazione delle banchine dei nostri porti. Non si prevede - ed è una cosa che come MoVimento 5 Stelle ci dispiace e rispetto alla quale auspichiamo si arrivi a una svolta - la cedibilità dei crediti fiscali per quanto riguarda la Transizione 4.0. È una norma che riteniamo davvero fondamentale per dare respiro e liquidità alle imprese e per arrivare a quello che abbiamo soprannominato il superbonus imprese. Lo chiede praticamente tutto l'arco parlamentare, che si è accodato - e noi ne siamo felicissimi - alla battaglia e alla richiesta del MoVimento 5 Stelle, ma soprattutto ce lo chiedono tutte le principali associazioni di impresa come Confindustria, Confagricoltura, la CIA, Confapi, Copagri, ABI e Coldiretti solo per citarne alcuni. Noi, in qualità di convinti proponenti di questa misura, ci batteremo finché diventerà norma dello Stato e non sarà certo per Eurostat o per il parere di un burocrate europeo, i cui peraltro rispettabili dubbi provengono però, forse, da chi non ha ancora capito che il mondo postpandemia è cambiato per sempre e non ritornerà più lo stesso. Non sarà certo questo parere a fermarci o a fermare un intero Paese, che ha solo voglia di lavorare, di riacquisire fiducia, di risollevarsi, di tornare grande e di progettare un futuro migliore, più equo e più inclusivo. Dobbiamo proseguire sulla strada del coraggio e dell'innovazione, sia nel campo economico e finanziario, sia in quello politico. Lo dobbiamo ai cittadini, lo dobbiamo a un'intera società che ha sofferto in modo incredibile in questi ultimi lunghi mesi di pandemia. Per tutti questi motivi, annuncio il voto favorevole alla conversione in legge di questo decreto-legge da parte del MoVimento 5 Stelle.
2021-06-17	PD	MancaDaniele	Signor Presidente, nel ringraziare le relatrici Conzatti e Rivolta, il Governo, il sottosegretario Sartore, e nel dichiarare il voto favorevole del Partito Democratico al provvedimento, voglio solo limitarmi a due considerazioni, la prima delle quali è la seguente. Il pieno sostegno al Governo Draghi, di cui facciamo parte insieme a tutta la maggioranza, a mio avviso non è in contrapposizione con la necessità di restituire centralità al Parlamento; anzi, il contrario: il Governo è più forte se salvaguarda la centralità del Parlamento nel pieno rispetto della Costituzione. Considero il lavoro svolto in questa conversione un primo segnale importante, perché siamo riusciti, grazie alla collaborazione sia all'interno della maggioranza ma soprattutto in relazione con il Governo, a dare un'identità al percorso della conversione. Stiamo infatti parlando di un provvedimento che completa il perimetro della programmazione europea, dunque un perimetro fondamentale (con oltre 30 miliardi di euro) per la crescita economica e la ripartenza del nostro Paese. Lo dico con affetto al collega Calandrini: ho sempre pieno rispetto delle prerogative delle opposizioni, però si può fare opposizione - lo dico soprattutto a Fratelli d'Italia - senza insultare il Governo e gli italiani. Il Governo in questa fase è impegnato in un'azione importantissima per gli italiani, cioè quella di restituire crescita e speranza, ridurre le disuguaglianze, dunque dare futuro al nostro Paese. Si può fare opposizione senza insultare gli italiani. Dunque, credo che questo importante provvedimento di conversione completi innanzitutto il perimetro dell'attuazione della strategia europea e del nuovo volto dell'Europa, che secondo noi non deve essere emergenziale, ma deve addirittura diventare strutturale per superare l'Europa dei vincoli e del Patto di stabilità, per costruire un'Europa della crescita e della conversione in chiave ecologica, dell'economia e della digitalizzazione del Paese. Ma soprattutto siamo di fronte a provvedimenti sugli investimenti di particolare rilevanza, dunque anche il lavoro che abbiamo svolto, ad esempio per impegnare una parte del Fondo per lo sviluppo e la coesione, lo considero prezioso, un primo impatto importante nell'esercizio della funzione centrale del Parlamento. Grazie alla disponibilità anche del ministro Carfagna, che voglio sottolineare, siamo riusciti ad indicare alcune priorità e alcuni progetti (700 milioni di euro) che sicuramente, pur nel rispetto delle prerogative e degli accordi di partenariato e del ruolo delle Regioni (che nessuno vuole far venir meno), indicano alcune grandi questioni centrali. Alcuni miei colleghi le hanno già richiamate, quindi per brevità ne cito solo alcune: ad esempio, l'importante progetto che riguarda la Pianura padana, per il contrasto all'inquinamento che ci porta sanzioni europee con costi enormi per il Paese tra i quali vi sono costi impropri per la salute e per la finanza pubblica. Le sanzioni sono risorse che vengono sottratte agli investimenti nell'istruzione e nella salute. È necessario quindi contrastare e affrontare i temi di quest'area così importante per il Paese, per generare meno emissioni in atmosfera e avviare tale area verso processi green, di rigenerazione ambientale e energetica. Vi è un secondo progetto importante che abbiamo sostenuto tutti insieme e che riguarda l'intervento nel bacino dell'Adriatico, soprattutto sul versante dell'eolico, dell'energia da fonti rinnovabili, della trasformazione di piattaforme verso una riconversione in chiave ecologica dell'economia. Credo che sia un segnale importantissimo dato da un Paese che abbraccia il futuro e respinge l'idea della resistenza e cioè dell'ambiente come vincolo alle fonti rinnovabili. Credo che tutto questo rappresenti un segnale di grande attenzione sulle priorità del PNRR, che qualifica il Parlamento ed essere arrivati in Assemblea - penso per la prima volta - su un provvedimento economico così ampio senza il voto di fiducia, lo attribuisco ad una buona pagina delle relazioni tra la politica e il Governo, tra il Parlamento e il Governo. Il Partito Democratico ha voluto dare un contributo importante soprattutto su queste questioni. Chiedo infine al Governo il rispetto gli impegni presi negli ordini del giorno approvati dalle Commissioni perché ci sono importanti indicazioni del Parlamento che, in coerenza con la restituzione della centralità al Parlamento, devono essere adottate.
2021-06-22	FdI	BalboniAlberto	La ringrazio, signor Presidente. Colgo l'occasione per manifestare il mio rammarico. Innanzitutto per il fatto che in tutta Europa si è votato, anche durante la pandemia, ma in Italia no. A mio avviso, questo è un segnale che non va nella direzione di garantire la sovranità popolare, come pure è scritto all'articolo 1 della Costituzione. La Costituzione quando vi fa comodo, ve la dimenticate.
2021-06-22	M5S	DiPiazzaStanislao	Signor Presidente, signori rappresentanti del Governo, onorevoli senatrici e senatori, il gioco pubblico nella dimensione del gioco d'azzardo è stato oggetto negli anni di interventi normativi e di attenzione da parte della società civile. Ne è derivato un dibattito complesso per la diversità di interessi e di attori coinvolti, che specialmente negli ultimi vent'anni ha comportato tesi contrapposte. Sembrano incompatibili le finalità di un comparto che, a fronte di una dimensione economica rilevante, degenera in ludopatia e disagio sociale - con una incidenza percentuale che non è accettabile in uno Stato che deve mettere al centro il benessere e la felicità dei suoi cittadini -, in dipendenze e in illegalità diffusa che attrae le mafie e sfugge al controllo di un impatto di regole non sufficienti e - cosa più grave - non adeguate. L'11 settembre 2020, l'Agenzia delle dogane e dei monopoli ha presentato i dati ufficiali sul gioco d'azzardo con la pubblicazione annuale che riporta i dati principali: raccolta, spesa, vincite, incassi erariali. L'Italia è il Paese d'Europa in cui si spende di più per il gioco d'azzardo. La raccolta è passata dai 47,5 miliardi del 2008 ai 110,5 del 2019, con entrate statali quest'anno pari a 11,4 miliardi. Degli oltre 110 miliardi di euro puntati nel 2019, più di 46 miliardi di euro arrivano dalle slot machine, e poi i giochi derivati dal lotto, i «gratta e vinci», le sale scommesse e il bingo: tutto basato su un'idea di fortuna discutibile, che solo nel caso dei giochi legati allo sport ha un qualche margine di determinazione nella scelta delle variabili da parte del giocatore. Un panorama in cui si muovono migliaia di persone con numeri che crescono ogni anno anche per la quota del gioco online. Anche a causa del Covid-19, e quindi delle chiusure delle sale da gioco e delle limitazioni alla circolazione, abbiamo assistito nell'ultimo anno a un fenomeno in atto da tempo, ossia il deciso aumento del gioco online rispetto a quello fisico. Addirittura il gioco online avrebbe superato il gioco fisico, secondo una recente dichiarazione del direttore dell'Agenzia delle dogane e dei monopoli. Questa però per lo Stato non è una buona notizia, essendo il gioco online molto meno tassato rispetto a quello fisico. In tempi normali lo Stato incamera 11 miliardi di euro dai giochi fisici e 350 milioni da quelli telematici. Nel periodo del lockdown il gioco d'azzardo online è ancora aumentato perché non soggetto alle restrizioni, come invece è toccato a quello fisico, e così a fine 2020 il bilancio dell' online è di circa 44 miliardi al lordo. Persone di cui non conosciamo i volti: alcuni di essi piano piano si annientano fino a diventare invisibili e fragili quando, perdendo il senso del tempo e del denaro stesso, diventano prede e poi vittime di azioni criminali come l'usura. Il cosiddetto Libro Blu dell'Agenzia delle dogane e dei monopoli ha confermato nel 2019 il trend di crescita, sconvolto in seguito alle conseguenze della pandemia, che in realtà ha richiamato le riflessioni sul volto disumano di questo settore. Perché più che parti di una teoria economica, le analisi e gli studi sul gioco sembrano un trattato sulla speculazione. I dati Istat sulla povertà italiana, pubblicati qualche giorno fa, ci restituiscono la fotografia di un Paese in grande difficoltà, con 5,6 milioni di persone (circa una su 10) in condizioni di povertà assoluta, cioè con difficoltà ad arrivare alla fine del mese, nonostante misure importanti adottate dagli ultimi Governi, come il reddito di cittadinanza, la pensione di cittadinanza, il reddito d'emergenza, cui aggiungiamo i tanti cassaintegrati, su cui pende l'incertezza del futuro. Non è certo di giustizia sociale che si parla quando si parla di puntate e scommesse. La giustizia sociale agisce contro ogni forma di discriminazione e tutela i diritti imprescindibili di ciascuna persona. Oggi è il valore della persona, della sua fragilità e dei suoi diritti, ad essere minacciato dalla diffusa tendenza a ricorrere esclusivamente ai criteri dell'utilità e dell'avere imposti dall'economia liberista. Forme di Stato e di Governo che attuano politiche sociali fondate su principi transgenerazionali, misurate e misurabili sull'impatto nella vita di ciascuna persona, sono temi ormai diventati protagonisti del cambiamento in atto verso la sostenibilità e lo sviluppo umano integrale. Oggi, in tempi di pandemia, dobbiamo parlare di uno Stato che premia le imprese che creano valore e avviarci verso un modello economico sostenibile, che genera ricchezza e benessere. L'economia dell'azzardo, invece, è costruita su una mega macchina sociale, che estrae valore e non genera ricchezza. Il gioco d'azzardo è un'operazione finanziaria in sé, non dispone di progetto industriale e di economia reale sottostante. Chiediamoci, allora, quali sono i costi reali da computare per rimanere nei temi dell'etica. Ben venga una Commissione di inchiesta che mostri intransigenza sugli affari della criminalità e che abbia una forza generatrice di idee innovative per le politiche sociali correlate. Riflettere sul gioco, dunque, come strumento, riconoscendone le ricadute negative nell'utilizzo illegale e non controllato. Non siamo convinti che sia utile arrivare al proibizionismo, perché, avendo raggiunto il gioco d'azzardo volumi notevolissimi, ciò determinerebbe fratture sociali e nuovi spazi di crimine. Riteniamo, invece, utile rafforzare le riforme restrittive, nel segno della tutela della salute dei cittadini e delle comunità. Regioni ed enti locali hanno avviato iter legislativi significativi, che a regime prevedranno misure operative e formative: limiti agli orari di apertura delle sale da gioco, distanziometro ovvero il divieto di apertura di sale da gioco e/o servizi commerciali che ospitano slot machine entro una distanza, in genere circa 500 metri, da luoghi definiti sensibili, quali scuole, luoghi di culto, ospedali, centri ricreativi e sportivi, luoghi frequentati soprattutto dai soggetti più a rischio, in primo luogo giovani e anziani. Ma questo non basta: c'è bisogno di procedere con un'azione coordinata a livello parlamentare e governativo, per individuare le fasce che distinguono i tipi di gioco per categorie, individuate per persone coinvolte e rischi connessi; bisogna formare addetti ai lavori e pubblicizzare il rischio dell'azzardo, studiando nuovi equilibri, che non trasformino il tempo libero di un giocatore in tempo da liberare per consegnarlo ad una ossessione distruttiva. Con lo stop imposto dal Covid-19 anche su alcune aree del gioco d'azzardo, cogliamo l'occasione per ripartire in un modo nuovo, che abbia un valore guida assoluto: la protezione di ciascuna persona da catene di sofferenza da cui è difficile e improbabile venire fuori. Mentre alle nuove generazioni chiediamo scusa in nome di un futuro sostenibile, non inchiodiamo i nostri ragazzi in una realtà virtuale fatta di slot machine e scommesse, che distraggono da percorsi di vita. Non vi è bene comune nel miraggio della ricchezza costruita su una speculazione. Un agire che non mortifichi i posti di lavoro creati in questo comparto, ma che garantisca che il mercato cui si riferiscono non sia territorio di illegalità e di sofferenza. Vedete, colleghe senatrici e colleghi senatori, ricordo bene i volti fieri degli esercenti di Palermo, quando prima del mio mandato di senatore mi occupavo di contrasto alle ludopatie. Gli esercenti, insieme all'insegna della propria attività, chiedevano di apporre una semplice targa, con scritto: «Un bar senza slot ha più spazio per le persone»: semplice, ma nello stesso tempo necessaria di tanto coraggio e fiducia in uno Stato che tutela e garantisce i diritti fondamentali. Se i ragionamenti asettici sui bilanci industriali non dovessero dimostrarlo, è da queste manifestazioni di responsabilità che dobbiamo prendere lezione, monito e spunto per costruire nuovi modelli di sviluppo sostenibile. Per questo motivo il MoVimento 5 Stelle, che nella giustizia sociale ha la sua stella polare, accoglie con favore la richiesta di istituire una Commissione d'inchiesta sul gioco d'azzardo, esprimendo il proprio voto favorevole al documento in esame.
2021-06-23	FI	CraxiStefaniaGabriellaAnastasia	La dimensione europea dei confini è la giusta prospettiva, come è giusta l'idea di sviluppare intese comunitarie con il Nord Africa, essendo sostenuti in questo anche dall'interesse tedesco di vedere rinnovate le risorse date ad Ankara. Prospettiva a cui aggiungerei la suggestione di allargare all'area MED gli stessi fondi dei progetti europei per un effettivo partenariato di sviluppo condiviso. Mi chiedo però, e le chiedo, cosa faremo se l'interpretazione in seno al Consiglio sarà più simile a « mare nostrum » che non ad un meccanismo di solidarietà? La scelta mediterranea, che deve essere la scelta prima dell'Europa e dell'Italia, necessaria per chi vuole oggi svolgere un ruolo non marginale nella nuova configurazione politica ed economica dello scenario internazionale, ci pone anche dinnanzi al tema dei rapporti in questa area strategica, in cui la presenza russa e turca non sono più secondarie. Peraltro, una tale posizione europea - e coloro che ne sono portatori - può produrre, come auspichiamo, un'intesa privilegiata con l'alleato americano, distratto giustamente dal confronto epocale con Pechino, i cui inviti a partecipare alla «Via della seta» non dovrebbero interessarci poiché in netto conflitto con la nostra collocazione atlantica. Per questo credo che il Consiglio, così come provano a fare gli Stati Uniti, debba fare uno sforzo verso la Russia ed evitare di consegnarla, se ancora possibile, definitivamente nelle braccia di Pechino, che rappresenta la vera sfida dell'Occidente tutto e dell'Europa. Ciò non vuol dire mantenere un atteggiamento di indifferenza e di passività rispetto a questioni fondamentali, ma significa affrontare il tema di un partenariato tra Russia e Unione europea, significa ad esempio spiegare che la NATO resta e resterà un'alleanza strategica per le realtà europee, significa anche dire che è impensabile sostenere il regime bielorusso, che soffoca la dissidenza filo-occidentale, che chiede libertà e democrazia.
2021-06-23	FI	CraxiStefaniaGabriellaAnastasia	Signor Presidente, onorevoli colleghi, signor Presidente del Consiglio, il prossimo Consiglio europeo giunge dopo due appuntamenti internazionali di rilievo quali i vertici G7 e NATO, che hanno evidenziato una significativa comunione di intenti tra i principali partner globali, pur con alcuni distinguo interni all'Europa; accenti e sensibilità che riguardano anche temi all'ordine del giorno del Consiglio e che pertanto necessitano da parte nostra di un approccio pragmatico, consapevole, non retorico, in linea con quanto lei ha fatto in questi primi mesi di vita dell'Esecutivo. Tra questi temi è evidente che il dossier economico e il dossier migranti hanno una rilevanza particolare, pur personalmente considerando fondamentale per la necessaria protezione internazionale del nostro Paese, specie sul versante Mediterraneo, la sempre più rilevante questione turca e il tema dei rapporti con la Russia. I Paesi europei, nonostante alcuni errori non secondari, stanno procedendo verso una vaccinazione di larghi strati della popolazione. Serve proseguire su questa strada, garantire forniture vaste e crescenti di vaccini agli Stati, non solo quelli europei, ma cominciando da quelli limitrofi, e predisporre un'azione comunitaria per il futuro, per far fronte eventualmente all'insorgere di recrudescenze. Soprattutto però, signor Presidente del Consiglio, crediamo si debbano riaprire definitivamente i confini e sapere che in autunno, anche innanzi ad aumenti dei contagi, dovremo imparare a convivere con un virus che diventerà endemico. Se sul fronte economico registriamo i primi risultati positivi con l'approvazione del Piano nazionale di ripresa e resilienza, e nonostante le sollecitazioni provenienti da un'istituzione a lei cara come la Banca centrale europea (BCE), che sottolinea la necessità che l'economia sia sostenuta da adeguati stimoli sia monetari sia fiscali, si intravedono all'orizzonte i rischi di un rigurgito rigorista, di politiche di austerity fuori dal tempo e dalla storia a cui certi Paesi membri e alcune realtà interne a loro guardano con simpatia. È una discussione che forse è sfuggita a molti, ma non certo a lei, signor Presidente del Consiglio, anche perché alcuni suoi teorici, come l'ex ministro tedesco Wolfgang Schäuble, oggi presidente del Bundestag, la chiamano in causa, nel mentre sostengono, prima dalle colonne de «Il Sole 24 Ore» e più di recente da quelle del «Financial Times», la necessità di ripristinare al più presto una severa disciplina fiscale. Sono parole che fanno il paio con le dichiarazioni non smentite del commissario Dombrovskis, che poche settimane fa ha parlato del ripristino del Patto di stabilità nel 2023. Signor Presidente del Consiglio, lei ha detto che abbiamo tempo e ha speso parole di ottimismo e di certo non possiamo e non dobbiamo dare a lei suggerimenti e consigli su questa materia; credo però che tutti noi, tutto il Parlamento debba essere ben consapevole che in seno all'Europa la battaglia contro il rigore non è finita e che da essa dipendono il nostro futuro e gli spazi di libertà, di sovranità e di agibilità democratica del nostro Paese, nonché i destini della stessa Unione europea, che necessita sempre più di una grande riforma, di una nuova stagione costituente che metta la parola fine a totem e feticci che l'hanno portata da affrontare impreparata sfide che sono state epocali. Su questo le chiediamo un impegno forte, consapevoli che la sua autorevolezza può rappresentare un valore aggiunto, una forza per impedire nel prossimo futuro un pericoloso ritorno al passato. Mentre dobbiamo evitare pericolose fughe all'indietro, abbiamo la necessità, ormai davvero inderogabile, di andare avanti sul dossier migranti. Signor Presidente del Consiglio, senza mezzi termini, ma con responsabilità e senza dogmatismi diciamo che le proposte contenute nel nuovo patto europeo per l'immigrazione e l'asilo non sono minimamente soddisfacenti per l'Italia. L'impianto complessivo non affronta risolutivamente il problema che poniamo come Paese. Manca un effettivo meccanismo di solidarietà e ripartizione dei migranti, che necessita di un sistema di accoglienza europeo che porti ad un ricollocamento automatico fra tutti i Paesi dell'Unione
2021-06-23	FI	FerroMassimo	191 miliardi e mezzo di debito, con una crescita del PIL, a fine PNRR, del 3,6 per cento, non ci pongono nella condizione matematica di poter rimborsare i debiti che abbiamo. Lei lo dice in maniera indiretta nel suo intervento, ma dobbiamo capire di che cosa stiamo parlando. Gobernar no es asfaltar, c'è questo famoso brocardo. Chi, come lei oggi, si trova ad avere la responsabilità di governare il nostro Paese, ha anche la capacità di proporre delle soluzioni. È indubbio che c'è una ritrovata fiducia dell'Europa nei confronti dell'Italia. Signor Presidente, senza piaggerie, c'è una fiducia essenziale nella sua persona e di questo dobbiamo essergliene grati.
2021-06-23	FI	FerroMassimo	Signor presidente Draghi, parla un modesto senatore che arriva dal Veneto; lei ha un 50 per cento di sangue della mia terra che un po' si riconosce e quindi mi permetto. Fra tre mesi la cancelliera Merkel termina il mandato, Presidente, porti pazienza, lei ha una responsabilità nei confronti dell'Europa: chi governerà l'Europa nei prossimi anni? Presidente Draghi, lei sa che nei Vangeli c'è la parabola dei talenti, per chi ci crede; uno dei peccati gravi che al catechismo ci hanno insegnato è il peccato di omissione.
2021-06-23	FI	FerroMassimo	Toccherà a lei, presidente Draghi, confermare sul campo la fiducia che non solo l'Italia, ma tutta l'Europa le ha confermato. La visita della presidente von der Leyen ieri ne è un'ulteriore conferma, se ancora ce ne fosse bisogno.
2021-06-23	FI	GiammancoGabriella	, ma con sicurezza sappiamo che la Repubblica popolare cinese è colpevole di avere nascosto per mesi la verità sul virus. Sappiamo che non rispetta i diritti dei lavoratori, che rinchiude nei lager gli oppositori, che perseguita le minoranze. Quindi, Presidente, anche se al prossimo Consiglio non si discuterà in modo puntuale della questione Cina, le anticipo che riteniamo necessario frenare sull'accordo tra Europa e Cina sugli investimenti; un accordo poco chiaro e definito, poco conveniente per il nostro Paese e che suscita diverse perplessità. Allo stesso tempo, in seguito all'incontro tra Putin e Biden, pensiamo sia importante riprendere un dialogo strategico Europa-Russia, non solo perché le sanzioni hanno danneggiato il nostro tessuto economico, ma anche ai fini della lotta al terrorismo e perché interfacciarsi con la Russia significa impedire che l'abbraccio tra Mosca e Pechino diventi definitivo. Per quanto riguarda l'Africa, è fin troppo chiara l'importanza di un intervento più incisivo dell'Europa nel Mediterraneo; il fenomeno delle migrazioni di massa interessa da troppi anni il nostro Paese senza che l'Europa abbia fatto significativi passi in avanti. Presidente, la sua è una voce autorevole in Europa. Combatta affinché i Paesi membri comprendano che Lampedusa non è solo terra di confine italiano, ma confine d'Europa.
2021-06-23	FI	GiammancoGabriella	Da ultimo, le nostre imprese, i cittadini, le famiglie sono ancora provati dalla crisi e occorre assicurare loro risorse finanziarie che forniscano dovute risposte anche nei prossimi mesi. La pandemia ha posto l'Unione davanti a una scelta: se essere solo mera burocrazia o compiere ulteriori passi in avanti per diventare una grande e forte realtà. Il Patto di stabilità è sospeso fino al 2022. Impegniamoci affinché nel 2023 i vecchi parametri, figli di altri tempi, siano rivisti, cancellando l'Europa dell' austerity per proseguire sulla via dello sviluppo e della crescita.
2021-06-23	FI	GiammancoGabriella	La redistribuzione dei migranti è un atto di giustizia dovuto, a cui i Paesi europei non possono ancora sottrarsi. Al contempo, occorre che l'Europa si occupi davvero di Africa. La parola «cooperazione» è la chiave. Sono passati troppi anni da quel lontano 2011, in cui la Libia è stata attaccata militarmente con le conseguenze che paghiamo ancora oggi. All'epoca, il presidente Berlusconi aveva capito come solo con accordi di partenariato stabili e reciprocamente vantaggiosi si sarebbe potuto dare un sostegno alle economie dei Paesi africani e l'accordo con la Libia ne fu un chiaro esempio. Non possiamo, quindi, che essere soddisfatti del nuovo approccio del Governo, che per questa via - più complicata, ma senz'altro più feconda - sta provando a ricucire solidi rapporti con i Paesi della sponda Sud del Mediterraneo. Il controllo del flusso delle partenze dei migranti sarà realmente possibile solo assicurando sviluppo ai Paesi di partenza. Se la Germania guarda alle sue rotte e all'accordo con la Turchia che in questi anni ha pesato ben sei miliardi sulle casse comunitarie, noi dobbiamo guardare verso il Mediterraneo e agli accordi con Libia e Tunisia. A questo riguardo, Presidente, nella risoluzione che voteremo più tardi ho chiesto al sottosegretario Amendola, che ringrazio per l'eccellente lavoro svolto, di inserire un passaggio a cui tengo particolarmente. In questa proposta di risoluzione c'è scritto che occorre assicurare che nei partenariati strategici dell'Unione europea con i Paesi dell'Africa del Nord siano garantite adeguate misure di sicurezza alle imprese che operano nel Mediterraneo. Solo pochi mesi fa, infatti, alcuni nostri pescatori sono stati sequestrati dai libici e non è stato un caso isolato (chiedo al Presidente del Consiglio e anche alla ministra Lamorgese di ascoltarmi). Serve quindi mettere in sicurezza le nostre marinerie affinché questi pescatori possano svolgere serenamente il loro lavoro senza mettere a rischio la loro stessa vita. Mi auguro che anche lei, Presidente, possa prendere a cuore questo punto e lo sottoponga ai partner europei. È giusto, inoltre, porre il tema del rispetto dei diritti nei confronti della Turchia, certo, ma anche e soprattutto nei confronti dei Paesi dell'Europa. Per questo esprimo forte preoccupazione per la nuova legislazione ungherese contro la comunità LGBT: se Ungheria o Polonia non si fanno scrupolo a ricevere i fondi europei, dovrebbero allo stesso modo rispettare i valori e i principi europei.
2021-06-23	FI	GiammancoGabriella	La solidarietà internazionale per migliorare l'accesso ai vaccini dei Paesi rimasti indietro sarà l'unico modo per fermare il virus e garantire a tutti la sicurezza in materia sanitaria. La comunità scientifica ci ha più volte spiegato come più esso si diffonde, più si generano varianti. L'Europa quindi deve muoversi nel segno del pragmatismo, tenendo conto inoltre che Paesi come Russia e Cina stanno di fatto utilizzando i vaccini come arma geopolitica.
2021-06-23	FI	MasiniBarbara	Dunque, signor Presidente, se da un lato siamo tornati a essere forti in Europa, dall'altro le chiedo di far sì che lo diventiamo ancora di più, perché credo fermamente che con lei sia possibile essere un esempio non solo di buona gestione economica e programmatica, ma anche di democrazia e rispetto dei diritti. A lei, presidente Draghi, l'onore e l'onere di riportare l'Italia al centro della scena continentale; sono certa che non avrà alcun problema.
2021-06-23	FI	MasiniBarbara	Lei ha poi parlato di Turchia, di Libia, di flussi migratori, di ripresa dei rapporti internazionali. Tutto questo di rimando non può che portare anche ad una riflessione legata al rapporto che l'Europa ha con i diritti. Anche se l'Unione europea è l'area del mondo che assicura la maggiore tutela dei diritti e delle libertà fondamentali, negli ultimi tempi vi sono stati degli arretramenti o addirittura delle chiare violazioni sulle libertà personali, sui diritti delle minoranze e sulla libertà di accesso alla libera informazione, arretramenti su cui l'Unione europea non può tacere senza minare il proprio progresso sociale e culturale. Se parliamo di immigrazione, ad esempio, non possiamo tralasciare la situazione gravissima che sta affrontando la rotta orientale sin dal 2017. Con lei, presidente Draghi, l'immigrazione è tornata al centro dei dibattiti europei per cercare di ottenere, come lei ha detto, una soluzione equilibrata, efficace, ma soprattutto umana. La sua onestà intellettuale le fa parlare di immigrazione associata a una necessaria integrazione, unico connubio possibile per una gestione concreta e adeguata del problema.
2021-06-23	FI	MasiniBarbara	Risulta ovvio, almeno dal mio punto di vista, che c'è stato un netto cambiamento in Europa rispetto al passato. È sotto gli occhi di tutti quanto lei sia rispettato dagli altri leader europei, quanto le posizioni dell'Italia abbiano una voce forte e quanto in questi mesi sia decisamente cambiato il passo, non solo nella gestione della pandemia e della fase economica, ma proprio nei rapporti con tutti gli altri Stati membri dell'Unione europea. Il prossimo Consiglio europeo sentirà forte le posizioni dell'Italia sui temi importanti che lei ha ben focalizzato e ricordato con nettezza e chiarezza. Proprio perché è stato netto e chiaro, soprattutto sul piano economico e pandemico, non mi sento assolutamente, né di ritornare sui soliti argomenti, né di darle consigli, che mi pare del tutto evidente non sono necessari. Mi prendo quindi la libertà di spostare l'attenzione su altre tematiche che lei ha toccato, anche alla luce degli eventi di cronaca politica dell'ultimo periodo. Nel suo discorso ha parlato di Europa a 360 gradi, ha parlato di economia e ha fatto capire come il PNRR non sia un regalo, ma una risposta alle oggettive difficoltà economiche che l'Italia ha affrontato e continua ad affrontare. Ha parlato di pandemia, ma ha anche affrontato il tema fondamentale della transizione digitale e anche per questo la ringrazio, perché il futuro di un Paese non può prescindere dalla sua digitalizzazione.
2021-06-23	FI	MasiniBarbara	Stesso discorso va fatto per la Russia e, di rimando, anche per la Bielorussia. Il disgelo avvenuto tra Putin e Biden non deve far dimenticare all'Europa la propria autonomia rispetto alle decisioni e alle relative sanzioni.
2021-06-23	FdI	FazzolariGiovanbattista	Dunque Fratelli d'Italia, per controllare l'immigrazione, chiede di fare ciò che chiede l'Europa. Questo è il Governo più europeista della storia d'Italia e l'Europa chiede proprio di controllare i confini esterni, banalmente, come fanno tutti gli altri. Si fa grande polemica perché i cattivoni di Fratelli d'Italia chiedono il blocco navale e l'affondamento delle navi illegali. Lo sapete che questo è quanto chiede l'Unione europea? No, perché non studiate. «l'Unità» del 28 gennaio 2017 pubblica una bella foto della Mogherini: «Unione Europea. Blocco navale in Libia contro le morti in mare». Questa è la soluzione chiesta nel 2017 dalla Commissione europea. Se qualcuno di voi avesse letto l'articolo 1 della missione Sophia, saprebbe che la missione consiste nella gestione militare della crisi, che contribuisce a smantellare il modello di business delle reti del traffico e della tratta di esseri umani nel Mediterraneo centromeridionale, attraverso misure sistematiche per individuare, fermare e mettere fuori uso imbarcazioni e mezzi usati. Così recita l'articolo. Somiglia un po' ad affondare le navi degli scafisti? Sì, e lo chiede l'Europa. Che cosa chiede, invece, la risoluzione di maggioranza? E qui siamo allo scandalo! Volete legalizzare l'attività illegale delle ONG. Al punto 21 della risoluzione di maggioranza c'è scritto: «In modo da assicurare una gestione controllata e legale delle partenze...
2021-06-23	FdI	FazzolariGiovanbattista	Ho già utilizzato sei minuti e trentasei secondi, dunque mi concentro sull'immigrazione. Questo è l'andamento dell'immigrazione: avevamo 2.300 sbarchi illegali nel 2019 e ora siamo a 19.320, nello stesso periodo. L'emergenza immigrazione, però, non riguarda tutta l'Europa, perché i numeri dicono che su un totale di 35.347 sbarchi, 19.320 sono in Italia. Dunque il 55 per cento è merito nostro e gran parte del resto è della Spagna. In Spagna funziona così: quando governano i socialisti sbarcano, quando governa la destra no e lo stesso avviene in Italia. In Italia sbarcano solo perché la sinistra immigrazionista comanda in Italia dal 2011 a oggi: questo è l'unico motivo per il quale si sbarca in Italia.
2021-06-23	FdI	FazzolariGiovanbattista	Invito i colleghi a stampare la cartina dell'Unione europea, perché può aiutare quando si parla di immigrazione. Dire che l'Italia ha una situazione geografica esposta all'immigrazione, vuol dire non aver mai aperto una cartina geografica. Tutti i Paesi dell'Est Europa hanno confini esterni più esposti dei nostri, perché è più facile attraversare illegalmente il confine dall'Ucraina alla Polonia, che non attraversare il Mediterraneo: non è che ci vuole proprio un genio per capirlo. Anche via mare è più facile arrivare a Malta, in Spagna, a Cipro o in Bulgaria piuttosto che in Italia. Perché sbarcano in Italia? Perché governa la sinistra immigrazionista!
2021-06-23	FdI	FazzolariGiovanbattista	Signor Presidente, signor presidente Draghi, sono ore che sente «Grazie, evviva, evviva Draghi!». Ha ricordato molto il fantozziano: «Lei è un bel direttore, un santo, un apostolo!». Credo allora che sarà felice di sentire un coro un po' diverso, con la sincerità e la chiarezza tipica di Fratelli d'Italia. I temi sono moltissimi; ho preparato le slide per cercare di stare nei tempi e ho fatto partire il cronometro. Quadro economico positivo: purtroppo non è così, presidente Draghi. Nel 2020 abbiamo avuto un calo del PIL dell'8,9 per cento; la stima Istat per il 2021 è più 4,7 per cento. Si chiama rimbalzo, lei lo sa meglio di me, e vuol dire che la nostra economia è messa malissimo. Abbiamo un milione di posti di lavoro già persi e molti a rischio. L'Istat dice che il 45 per cento delle imprese è a rischio chiusura; questo vuol dire una situazione drammatica. Mi ascolti però, presidente Draghi. Ci dice pure che il lavoro del sostegno dal lato dell'offerta è stato fatto e che adesso tocca sostenere il lato della domanda; ma anche questo non è esatto. Abbiamo avuto nel 2020 un calo del fatturato delle nostre imprese di 350 miliardi. Nel 2020 ci sono stati aiuti per 29 miliardi, cioè l'8 per cento di questa perdita; sommando gli aiuti che verranno dati nel 2021, siamo a 42,5 miliardi, una piccola percentuale della perdita. Vuol dire che le nostre imprese sono a rischio chiusura. La priorità rimane sostenere le imprese. Piano nazionale di ripresa e resilienza: è il tempo della verità. Adesso che è partito, smettiamo di dire menzogne. Non lei, ma chi l'ha preceduta ha detto che sarebbero piovuti miliardi su imprese e cittadini e che saremmo stati tutti salvi. Ebbene, adesso che avete avuto il tempo di leggere il PNRR, sapete che non è così. Quei soldi non vanno alle imprese in difficoltà, non vanno ai ristoratori, al turismo, alle palestre; nulla di tutto questo. Servono per una grande svolta green e tecnologica, che però cosa comporterà nel breve termine? Visto che vi eravate vantati tutti nella maggioranza di aver letto e capito il PNRR in dodici ore, avrete visto che a pagina 251 il Governo dichiara che, in virtù del PNRR, avremo un peggioramento della bilancia commerciale: aumento delle importazioni e riduzione delle esportazioni. Perché? Perché non siamo campioni del mondo in queste due materie (tecnologia e green ) e quindi andremo a importare. Da chi? Prevalentemente dalla Cina. Questa è una svolta green bizzarra. Per fare la svolta green importiamo dalla Cina, che è il Paese che inquina di più al mondo. Sotto questo aspetto il 3 luglio, presidente Draghi, saranno messe al bando le bioplastiche, anche quelle che si deteriorano in acqua. Noi dal 3 luglio dichiariamo non producibili le bioplastiche, mettendo in ginocchio le nostre imprese. Visto che Sanchez ha detto che, quando lei parla, la gente la ascolta in Europa, si faccia sentire e dica che il 3 luglio non deve scattare il divieto di produzione di bioplastiche e che le nostre imprese non saranno messe in ginocchio. Se vogliamo salvare il pianeta, visto che l'Europa contribuisce solo per lo 0,6 per cento alle plastiche in mare e che il resto deriva prevalentemente dall'India e dalla Cina, poniamo i dazi di civiltà: chi inquina venga tassato quando importa in Europa e così faremo una politica veramente green. Signor Presidente del Consiglio,lei ha detto che i morti calano grazie ai vaccini, ma i numeri non dicono questo: i numeri dicono che abbiamo lo stesso andamento di morti, in Italia e in Europa, che avevamo un anno fa. Quindi ci sta aiutando più fratello sole, che non i vaccini. Con il sole il Covid muore: nell'Unione europea, dal 1ᵒ al 21 giugno avevamo 5.400 morti e quest'anno ne abbiamo 9.800. I morti dunque non sono calati, ma sono aumentati. In Italia la questione è la stessa: nel 2020 i morti erano 1.159 e nel 2021 sono 1.070. I morti sono calati, perché andiamo verso la bella stagione e con l'arrivo della cattiva stagione rischiamo una nuova ondata. Lo avevamo detto al Governo un anno fa, ma Speranza si è messo a scrivere il libro su come abbiamo sconfitto il Covid e poi siamo stati travolti dalla seconda ondata.
2021-06-23	LN	PepePasquale	Bene, ora noi ci aspettiamo che sia l'Europa a dare prova concreta di solidarietà verso l'Italia sulla tematica dell'immigrazione.
2021-06-23	LN	PepePasquale	Gli auguri che le rivolgo e che, tramite la sua persona, rivolgo a tutti gli italiani e all'Italia intera, sono dovuti alla bellissima promozione a pieni voti che ieri ci ha riconosciuto l'Europa per il Piano Italia domani, che ha avuto un importante successo - ricordiamolo per onestà intellettuale - solo ed esclusivamente grazie a questo Governo.
2021-06-23	LN	PepePasquale	Lei ha fatto benissimo, signor Presidente del Consiglio, a portare questo problema in quella sede, perché è quella giusta e competente ad affrontarlo e a risolverlo. Tuttavia l'Europa deve farlo subito.
2021-06-23	LN	PepePasquale	Nel frattempo, signora Ministro dell'interno, cosa deve fare l'Italia? Non credo debba aspettare l'Europa. Credo che l'Italia debba fare il suo dovere, debba adoperarsi, difendere i suoi confini via terra e via mare, come fanno tanti altri Paesi: la Spagna difende i suoi confini, la Francia difende i suoi confini, Malta difende i suoi confini, la Slovenia difende i suoi confini; tutti difendono i loro confini, non capiamo perché non debba farlo nel frattempo anche l'Italia
2021-06-23	LN	PepePasquale	Tornando all'immigrazione, però, l'Europa deve fare presto, perché i numeri sono preoccupanti. Quest'anno, infatti, abbiamo avuto fino ad oggi oltre 17.000 sbarchi che sono molti di più dell'anno scorso: nel 2020 in questo periodo dell'anno ne avevamo 5.637, nel 2019 addirittura 2.154.
2021-06-23	LN	RomeoMassimiliano	In Europa teniamo presente anche gli studi pubblicati su magazine che fanno capo a «The Lancet», secondo i quali un semplice algoritmo per il trattamento domiciliare di pazienti affetti da Covid può prevenire il ricovero in ospedale (mi riferisco a uno studio pubblicato dall'Istituto Mario Negri). Direi di dare voce e spazio a chi ha studiato e fa ricerca in questa direzione. Sono poi importanti, come lei, presidente Draghi, ha giustamente detto, la capacità - questo è il tema vero - di recuperare il tracciamento (come ha detto in più di un'occasione il sottosegretario Sileri, oggi presente in Aula); la sterilizzazione immediata dei focolai, come ha ricordato bene lei; il potenziamento dei controlli sulle persone che arrivano dai Paesi a rischio. Abbiamo visto che nei Paesi europei questi controlli si fanno e a volte abbiamo notato che non siamo efficaci ed effettivi ovunque. Pertanto, tali controlli andrebbero potenziati. Occorre altresì incentivare l'acquisto di dispositivi di purificazione dell'aria per gli ambienti chiusi, a partire dalle scuole, a favore delle quali c'è già stato un investimento di 200 milioni di euro promosso dal sottosegretario Rossano Sasso, appartenente al nostro Gruppo. Questi sono i temi di cui bisogna discutere in Europa, su cui bisogna trovare un vero e proprio coordinamento. Concludo passando all'altro punto per noi fondamentale, quello dell'immigrazione. Nessuno l'ha messo in rilievo, ma c'è un elemento di novità rispetto al passato: finalmente nel Consiglio europeo, oltre a parlare di immigrazione - già questa è una notizia - non si parlerà solo dei ricollocamenti o della ridistribuzione obbligatoria, che è stato un punto che ha visto l'Europa fallire negli ultimi dieci anni, di cui si è parlato per tanto tempo, ma finalmente si parlerà di finanziamenti europei attraverso un incremento di programmi e di progetti di cooperazione per disinnescare - questo è il termine giusto da utilizzare - i flussi migratori alla radice.
2021-06-23	M5S	FerraraGianluca	, tanto più quando questo può aggravare una situazione già molto preoccupante come quella ucraina, dove rischiamo una nuova guerra alle porte d'Europa con il potenziale coinvolgimento della NATO.
2021-06-23	M5S	FerraraGianluca	Come ha ricordato nel suo intervento, un ulteriore argomento già ampiamente trattato in precedenza in sede di Consiglio europeo è il rapporto con la Turchia. Nel corso del Consiglio europeo del marzo 2021 era stata accolta favorevolmente la de-escalation delle tensioni nel Mediterraneo orientale, ottenuta tramite l'interruzione delle attività illegali di trivellazione e la ripresa dei colloqui bilaterali tra Grecia e Turchia. Come abbiamo più volte sottolineato, il MoVimento 5 Stelle condivide la posizione espressa dall'Unione europea relativamente alla forte convinzione che la Turchia sia un attore essenziale per il mantenimento della stabilità e della sicurezza del Mediterraneo orientale. L'Unione europea e l'Italia hanno un interesse strategico a sviluppare relazioni reciprocamente vantaggiose con Ankara, basate sul dialogo, ma non irreversibili. Anche in questo caso non possiamo dimenticare i diversi episodi in cui la Turchia si è posta in contrasto con la vera essenza dei valori europei, non ultime la gravissima decisione di ritirarsi dalla Convenzione del Consiglio d'Europa sulla prevenzione e la lotta contro la violenza nei confronti delle donne e la violenza domestica sottoscritta a Istanbul, ma anche la sistematica repressione del dissenso politico e della libertà di stampa e la persecuzione contro la minoranza curda. Qualora la Turchia consolidasse e mantenesse un atteggiamento positivo, costruttivo e cooperativo, senza intraprendere azioni o assumere posizioni provocatori o lesive del diritto internazionale, essa dovrà essere interlocutore privilegiato sulle questioni della cooperazione nella gestione dei flussi migratori, del contrasto al jihadismo e al terrorismo e dello sfruttamento delle risorse energetiche off-shore, evitando di alimentare tensioni con altri Paesi europei. Presidente Draghi, queste sono le criticità che le chiediamo di evidenziare a Bruxelles, al fine di costruire solide basi per l'avvio di una nuova vantaggiosa stagione nelle relazioni euro-turche ed euro-russe. Da ultimo, voglio esprimere la forte preoccupazione del MoVimento 5 Stelle per la gravissima situazione nella regione etiope del Tigray, alla luce del recente raid aereo governativo che ha causato la morte di almeno 80 civili. L'Unione europea chieda con forza un immediato cessate il fuoco per fermare questo conflitto, che già sta provocando ondate di profughi. La stabilizzazione dei Paesi di origine dei flussi migratori deve essere una priorità strategica dell'Europa, dal Corno d'Africa al Sahel, dove l'Italia si sta impegnando in prima linea con una delicatissima missione militare antiterrorismo. Presidente Draghi, come MoVimento 5 Stelle le auguriamo pertanto buon lavoro, auspicando che porti avanti le nostre istanze a Bruxelles.
2021-06-23	M5S	FerraraGianluca	Signor Presidente, in tema di politica estera, come ha ricordato, il prossimo Consiglio europeo tornerà ad affrontare le questioni relative ai rapporti tra Unione europea e Russia. Il MoVimento 5 Stelle continua a ribadire l'importanza di riprendere e rinvigorire il dialogo costruttivo con Mosca affinché si possa consolidare un rapporto proattivo con un attore che resta innegabilmente un partner fondamentale per l'Europa sia in termini commerciali che geopolitici. Adottare un approccio di rottura e contrapposizione sarebbe dannoso e controproducente. A fronte dell'oggettivo peggioramento delle relazioni tra Bruxelles e Mosca, su cui ha pesato soprattutto la vicenda dell'oppositore filo-occidentale Navalny, l'Italia, pur senza rinunciare a sostenere sempre il diritto internazionale e il rispetto dei diritti umani, deve prodigarsi per evitare che il divano tra Unione europea e Russia si approfondisca, mantenendo aperti i canali di cooperazione con Mosca. Per questo attendiamo con trepidazione la discussione della relazione dell'Alto rappresentante e della Commissione sulle opzioni strategiche sui rapporti tra Unione europea e Russia. Presidente Draghi, a mio avviso, l'Italia deve mantenere i suoi tradizionali rapporti di amicizia con Mosca, non solo in virtù dell'interesse economico nazionale e delle intense relazioni commerciali bilaterali, ma anche per la funzione strategica che la Federazione russa svolge nella stabilizzazione di alcune Regioni fondamentali per il nostro Paese. Basti pensare alla Libia, dove il ruolo di Mosca è indispensabile per il buon esito del processo di riconciliazione e pacificazione nazionale. Non possono tuttavia essere ignorate le lacune nella tutela dei diritti umani. Il progressivo restringimento della sfera delle libertà fondamentali in Russia, come altrove, deve destare sempre preoccupazione; diritti e libertà fondamentali che rappresentano i pilastri imprescindibili della cultura dell'Unione europea e del nostro Paese e che, in quanto tali, non sono negoziabili. I diritti umani vanno difesi in quanto valore assoluto e non devono essere strumentalizzati a scopo politico
2021-06-23	M5S	LicheriEttoreAntonio	Forse oggi saremmo stati tutti, ma proprio tutti un pochino meglio. È però certamente il coronamento di un percorso iniziato poco più di un anno fa, quando l'unico strumento finanziario - viene anche da sorridere - che c'era sul tavolo dell'Europa era il MES.
2021-06-23	M5S	LicheriEttoreAntonio	In agenda della Presidenza, su richiesta del Governo italiano (come giustamente lei ci ha ricordato), è stato inserito anche lo spinoso tema dell'immigrazione, che accende ancora la destra sovranista (l'abbiamo visto adesso); tema che l'Italia, fin dal primo Governo Conte, ha posto in maniera rilevante all'attenzione dell'Europa. Ricorderete tutti ciò che accadde nel giugno 2018, quando Conte pose il veto italiano alle conclusioni del Consiglio europeo, riuscendo a portare tutta l'Unione europea a compiere quel primo passo verso un approccio solidale e condiviso. Oggi noi non siamo davanti allo stato di emergenza di quei giorni; tuttavia non possiamo negare che si tratta di un fenomeno che l'Italia fatica a gestire pienamente e compiutamente, perché l'Italia è stata lasciata sola, signor Presidente. I numeri sarebbero perfettamente gestibili per un'Unione di 27 Paesi che conta mezzo miliardo di abitanti, se solo in Europa prevalesse quel principio di solidarietà e di condivisione della responsabilità, attraverso l'introduzione di un meccanismo di redistribuzione automatico e obbligatorio di tutti i migranti.
2021-06-23	M5S	LicheriEttoreAntonio	Signori, è solo l'inizio di una lunga battaglia che il MoVimento 5 Stelle di Giuseppe Conte porterà avanti per continuare a riformare radicalmente l'Europa, per chiudere definitivamente l'epoca dell' austerity, per conseguire definitivamente la revisione radicale del Patto di stabilità, per la predisposizione finalmente di un bilancio europeo alimentato da risorse proprie che non pesino sui bilanci nazionali, a partire dalla tassazione delle multinazionali e dei colossi dell'economia digitale. Dobbiamo restare dalla parte dei più deboli. Tralascio le prossime battaglie per l'adozione di nuove regole europee per il contrasto del dumping salariale e fiscale che c'è in Europa, per l'introduzione del salario minimo europeo
2021-06-23	M5S	LicheriEttoreAntonio	e per la lotta ai paradisi fiscali europei. Non potremo mai parlare di Europa seriamente se non abbattiamo i paradisi fiscali europei.
2021-06-23	M5S	PellegriniMarco	Signora Presidente, gentili colleghe e colleghi, signor Presidente del Consiglio, tra i temi da lei trattati oggi c'è la ripresa economica. Lei domani sarà a Bruxelles per il Consiglio europeo ed è davvero un bel momento per arrivarci, dopo l'approvazione del PNRR italiano da parte della Commissione europea, il cui importo, che ammonta ad oltre 200 miliardi, rappresenta più di un quarto di tutti i fondi che l'Europa ha messo a disposizione del Next generation EU (o recovery fund che dir si voglia). È innegabile che questa approvazione segni un grande riconoscimento per il lavoro fatto dal nostro Paese e costituisca l'ennesima conferma che il percorso indicato all'Europa dal presidente Conte per affrontare la crisi economica e sanitaria causata dalla pandemia fosse il percorso giusto, lungimirante e innovatore, anzi rivoluzionario. Ora sembra tutto facile, tutto scontato, tutto quasi elementare, ma poco più di un anno fa, nel pieno della pandemia, non lo era affatto. C'era uno scontro politico duro tra i Paesi cosiddetti frugali, i rigoristi, i sostenitori dell' austerity da una parte e chi, dall'altra parte, guardava lontano e voleva un'Europa diversa, più giusta, più solidale, più inclusiva. Noi del MoVimento 5 Stelle ci battevamo per un'Europa nuova che mettesse le persone al centro dell'azione politica. Ambivamo a una vera Unione di Paesi moderni e democratici, che volessero stare insieme per fare sviluppo sostenibile e per migliorare le condizioni di vita dei cittadini. Oggi come allora non volevamo un'Europa come coacervo di interessi di affaristi e di banchieri. Ricordo agli smemorati che nei momenti più drammatici dall'inizio della pandemia c'era chi ancora voleva affrontare l'incombente e colossale crisi economica con i fondi, davvero insufficienti, del MES e della BEI. In quei momenti, alcuni politici olandesi, amici e alleati di Salvini e della Meloni, urlavano: non un centesimo all'Italia. Ora fa quasi sorridere. Sembra passato un secolo e, invece, è passato solo un anno e questi progressi giganteschi li dobbiamo al presidente Giuseppe Conte e al suo Governo. L'approvazione del PNRR, il cui testo è pressoché identico, secondo alcuni al 95 per cento, a quello predisposto dal precedente Governo, è il riconoscimento definitivo del grande lavoro fatto dal Governo Conte II, di cui giustamente quello attuale segue le orme. Grazie a questo enorme lavoro, a luglio arriveranno in Italia 25 miliardi. Ossia la prima tranche del recovery fund. Quindi, chi per mesi ha urlato falsamente che eravamo in ritardo, spero chieda scusa o taccia per un po'. Se tutto questo lo dicessi solo io o lo dicesse soltanto il MoVimento 5 Stelle, potrebbe essere scambiato per una visione di parte. Invece lo ha affermato, alcuni giorni fa, l'alto rappresentante dell'Unione per gli affari esteri e la politica di sicurezza, Josep Borrell, che ha espressamente reso merito alla tenacia di Giuseppe Conte nell'ottenimento di questo risultato. Tra l'altro, ha parlato di tabù che sono stati infranti. Credo che sia necessario ricordare tutto questo perché in quest'Aula, ma anche in alcune Commissioni permanenti, qualcuno ha voluto sminuire l'enorme lavoro fatto negli scorsi mesi, parlando di una formuletta: secondo un senatore di Fratelli d'Italia gli oltre 200 miliardi del Next generation EU sono arrivati in Italia grazie a una formuletta. So che è assurdo, ma è stato affermato qui, in Commissione bilancio, l'ho sentito con le mie orecchie. Vorrei porre allora dei quesiti agli esponenti del centrodestra. Se era così facile, perché tutto ciò non è stato fatto nel 2008-2009, quando l'Europa fu colpita dalla crisi dei mutui subprime ? Perché non è stato fatto nel 2011 (Governo Berlusconi), quando l'Italia, in piena crisi sul debito sovrano, era attaccata dalla speculazione internazionale? Se era così facile, a dire degli esponenti del centrodestra, applicare la cosiddetta formuletta, perché, invece di ottenere - come oggi noi siamo riusciti - 230 miliardi, di cui 80 a fondo perduto, i Governi dell'epoca si sono piegati all'austerità imposta dall'Europa, che ha creato oltre 5 milioni di poveri in Italia, che ha fatto morire centinaia di migliaia di aziende, che ha tagliato le pensioni di milioni di italiani, che ha impoverito un'intera Nazione, che ha precarizzato milioni di giovani? Perché, se era così facile - sempre a dire di questi stessi esponenti - non si è mosso un solo ciglio, un sopracciglio o fatto una minima protesta, quando il 5 agosto 2011 arrivò la letterina dai Presidenti uscente ed entrante della BCE, in cui si elencavano le riforme lacrime e sangue che l'Italia avrebbe dovuto applicare e poi in effetti ha applicato? Avete quindi impoverito il Paese, avete distrutto la vita di milioni di italiani, salvo poi dare la colpa al senatore Monti da voi stessi sostenuto. Concludo dicendo che ora siamo in una fase nuova grazie alle battaglie del MoVimento 5 Stelle e alla nostra forza parlamentare. Confidiamo che le nostre proposte politiche diano frutti ancora più ricchi. Siamo fiduciosi che vengano messi in discussione e cambiati per sempre alcuni baluardi di quell'epoca, quali il pareggio di bilancio in Costituzione, il meccanismo di stabilità, gli assurdi e non scientifici parametri sul debito e sul deficit. Siamo convinti che una nuova Europa sia alle porte, l'Europa dello sviluppo, della solidarietà, della giustizia sociale, dei cittadini e degli Stati, non certo l'Europa dei banchieri e delle lobby. Confidiamo di fare questo tutti insieme.
2021-06-23	PD	AlfieriAlessandro	Biden ha rilanciato la via del multilateralismo rispetto all'atteggiamento di Trump, che sarebbe sbagliato definire isolazionista, in quanto era un approccio basato sui rapporti di forza e di tipo one to one. Biden ha detto in maniera molto chiara che gli avversari rimangono quelli di prima, ma che intende costruire le proposte e gli approcci con gli alleati storici. Pertanto, rilanciando il metodo multilaterale, lo fa all'interno dell'Organizzazione mondiale della sanità. È bene che le proposte italiane abbiano attecchito e che si vada verso una collaborazione sempre più strutturata e un'attenzione ai Paesi in via di sviluppo, perché questa rimane una delle più formidabili armi diplomatiche per non lasciare campo libero al tentativo di costruire un nuovo ordine internazionale da parte della Cina. Il progetto della Belt and road initiative è legittimo, basta saperlo e comprenderlo. È corretto che la Cina faccia la sua parte. È corretto che Stati Uniti ed Europa reagiscano insieme, con una proposta altrettanto importante e personalmente ritengo che ci si debba concentrare nel dare contenuto alla proposta del Build back better world. Dobbiamo essere capaci, però, di non fare la fotocopia del progetto cinese, dobbiamo invece costruire un progetto complessivo di infrastrutture con le nostre caratteristiche, tipiche dei modelli delle democrazie liberali, spingendo sull'attenzione e sulla tutela dei diritti umani, sul rispetto dell'ambiente e sulla responsabilità sociale delle imprese, altrimenti non si capisce quale sia la differenza. Dobbiamo dimostrare di essere diversi rispetto all'approccio cinese. Il fatto di avere accanto gli Stati Uniti è una buona notizia: con la nostra autonomia, in maniera leale, facendo le nostre battaglie, questo può essere rafforzato e può essere sostenuto, perché si è ritrovata una collaborazione positiva anche grazie al lavoro che avevamo fatto con il precedente Governo e rafforzato da lei e dalla sua credibilità, Presidente. In questa collaborazione fra Germania, Francia e Italia, Turchia, Sahel e Libia, si tengono insieme i rapporti con la Turchia, per i quali noi accettiamo - penso che sia stato questo anche il senso del suo incontro con la presidente Merkel l'altro giorno - di sostenere un investimento importante da parte dell'Unione europea sulla rotta balcanica, con la richiesta di attenzione sulla messa in sicurezza del Sahel, che rischia di diventare la palestra dei fondamentalisti islamici. Da lì passa il traffico d'armi e passa soprattutto il traffico di esseri umani. Quanto alla stabilizzazione della Libia, noi siamo stati i primi ad andare. Lei, Presidente, ha incontrato il suo omologo libico; bisogna muoversi con grande attenzione, con la collaborazione dei Paesi europei. Sull'immigrazione, ha fatto bene a sottolineare che l'ha rimessa al centro dell'agenda politica; è positivo il superamento del Regolamento di Dublino, è positivo il rafforzamento dei corridoi umanitari e dei rimpatri volontari assistiti: noi siamo quelli che li utilizziamo di meno a livello europeo, quindi chiedere maggiori risorse all'Europa per questo modello penso che sia un passo in avanti certamente utile, così come fare accordi di riammissione a livello europeo, perché siamo più forti e più credibili. Il punto dolente è certamente quello dei ricollocamenti. Non si va verso la strada dei meccanismi automatici. Penso che a questo proposito dobbiamo dire una cosa molto chiara, Presidente: va riaffermato il vincolo solidaristico, vanno ritrovate le ragioni dello stare insieme, di affrontare insieme le grandi sfide internazionali che non siamo più in grado di affrontare, come Stati, da soli.
2021-06-23	PD	AlfieriAlessandro	Questo significa dire ai Paesi dell'Europa orientale che se non ci stanno, ci saranno delle sanzioni dal punto di vista delle risorse. La politica di coesione territoriale ha permesso loro di colmare i divari di sviluppo, grazie a noi e grazie alla nostra solidarietà. Adesso è l'ora di dimostrare che anche loro stanno dentro questo vincolo solidaristico. Lo dico perché se questa non fosse la strada, penso che dovremo - anche nell'ambito della Conferenza sul futuro dell'Europa - dire in maniera molto chiara che noi siamo per l'utilizzo delle clausole passerella e per passare dall'unanimità alla maggioranza qualificata sui temi dell'immigrazione. Penso che questa sia una battaglia che l'Italia deve fare.
2021-06-23	PD	BoldriniPaola	Devo dire che il viaggio di cui eri la Presidente ha parlato è iniziato un anno e mezzo fa ormai. È iniziato da quando si è deciso di condividere con tutti gli Stati membri i passaggi per contrastare l'epidemia, compreso l'acquisto dei vaccini insieme a tutta l'Europa. A partire quindi dai vaccini, è stato intrapreso un percorso per cercare di contrastare l'epidemia, quasi un preludio per una sanità che sia di respiro europeo. È quello che è avvenuto anche nel corso del Global health summit che si è svolto a Roma a maggio. Credo perciò che l'Italia stia dando davvero un segnale importante anche sul tema della sanità, fino ad arrivare al green pass, il raggiungimento di un altro importante traguardo per avere un'interoperabilità fra tutti gli Stati membri. Sono passaggi importanti che noi dobbiamo evidenziare. Pensiamo anche al Covax, uno sguardo importante verso tutti i Paesi che non possono permettersi i vaccini. L'Europa, tutta insieme, ha deciso di acquistare dosi e l'Italia sta facendo anche qui la sua parte. Serve derogare però, Presidente, al regime dell'Accordo Trips per incrementare le capacità di produzione e fabbricazione dei vaccini nei Paesi in via di sviluppo. Presidente, ieri, per la prima volta, è accaduta un'altra cosa importantissima; abbiamo condiviso un debito comune in tutta Europa. È un passaggio importante. Ecco perché siamo indissolubilmente tutti legati. Veniamo però al tema del Piano nazionale di ripresa e resilienza (PNRR), sottoscritto ieri. Un tema importantissimo, come hanno detto altri colleghi. Mi riferisco però soprattutto alla missione 6, una sfida importante. Giustamente lei ha detto che dobbiamo essere all'altezza e dimostrare all'Europa, che ci meritiamo la tanta fiducia che ci ha dato. Certo che ce la dobbiamo meritare e allora è bene strutturare l'economia, così come è stato fatto, ma questo stesso proposito deve essere anche mantenuto per la sanità. Si tratta infatti, Presidente, di un tema fondamentale. La boccata di ossigeno del Piano apre infatti una stagione di investimenti mai avuti e mai visti in sanità, sui quali noi, come Parlamento, saremo vigili per vedere effettivamente il loro utilizzo. Come ha detto anche lei, controlliamo tutto ciò che avverrà. Benissimo, dobbiamo però già adesso pensare di trovare risorse per evitare di essere sempre in emergenza perché dobbiamo ovviamente trovare e stabilizzare il personale sanitario che noi abbiamo previsto nel PNRR e che al 2026 abbiamo bisogno di mantenere in essere; pensare già a superare i tetti di spesa, che sono stati una tenaglia importantissima, che ha smembrato tutti i nostri servizi e il Sistema sanitario nazionale, credendo già nelle prossime assunzioni, oltre ad una buona programmazione delle figure professionali di cui noi avremo bisogno e che saranno necessarie per non trovarci impreparati. Come infatti ha detto, ci siamo trovati impreparati ad affrontare la pandemia, ma ciò non deve più accadere. Credo che questo momento ci debba essere utile per credere e riuscire a superare questi momenti che ci hanno trovati impreparati. Anche questa è una sfida. L'economia si è vista purtroppo come una statua di sale, venuta meno per la mancanza di un sistema sanitario che ci permettesse di proteggere la salute dei cittadini. Signor Presidente, le diamo nuovamente fiducia per l'importantissimo Consiglio europeo di domani che sta portando avanti, con tutti gli impegni che le abbiamo fatto sottoscrivere. Ancora una volta credo che l'Italia si meriti la fiducia, già accordata ieri.
2021-06-23	PD	BoldriniPaola	Signor Presidente, colleghi, signor Presidente del Consiglio, ieri la presidente Ursula von der Leyen, durante la conferenza per la firma del PNRR italiano, promosso a pieni voti, ha parlato dell'inizio di un viaggio comune. L'Italia è legata all'Europa in maniera indissolubile in questo momento.
2021-06-23	PD	StefanoDario	Signor Presidente, colleghi e colleghe, signor Presidente del Consiglio, sono tempi decisamente nuovi quelli che ci troviamo a vivere e, soprattutto, quelli che siamo chiamati a costruire. Tempi che ci portano, con una sensibilità altrettanto rinnovata, a misurarci con un diverso approccio sui temi, sugli impegni, su prospettive e priorità. Questo mese di giugno, in particolar modo per il nostro Paese, è un mese significativo, che ci riempie di orgoglio, come ha sottolineato lei, presidente Draghi, anche in queste ore. Se, da una parte, giorno dopo giorno, siamo confortati dai dati di monitoraggio della pandemia, che finalmente restituiscono una curva dei contagi che si assottiglia, grazie soprattutto alla sempre più corposa diga dei vaccini, dall'altra parte, sotto il profilo internazionale sono molti i segnali di un vero e proprio risveglio del multilateralismo: con il ritorno della guida democratica alla Casa Bianca, America is back, ma, allo stesso tempo, anche con l'Europa che torna ad interpretare un significativo protagonismo interno ed esterno. In questo senso, i temi sul tappeto del prossimo Consiglio europeo sono da considerare come un forte incentivo a continuare a rafforzare il percorso politico dell'Unione. Non c'è dubbio alcuno che la pandemia da Covid-19 abbia rivelato la fragilità dell'euroscetticismo, portando alla luce del sole, sì le debolezze, ma, nel contempo, il senso di comune destino che ci appartiene, come Europa e come europei. Come lei ha detto, oggi fa piacere scoprirci finalmente tutti europei. Ecco che, allora, la questione della vaccinazione diventa elemento centrale, non solo nella strategia di contrasto al Covid-19, ma diventa espressione dell'indirizzo politico che l'Unione intende perseguire e declinare; indirizzo che leggiamo bene nell'impegno per lo sviluppo e la produzione di un accesso equo ed universale ai vaccini anti-Covid-19, non solo in Europa, ma anche nei Paesi del Sud del mondo, quelli più deboli. Il comune destino, che pone non solo l'Europa, ma l'intera umanità di fronte al Covid-19, deve esplicitare, in modo ancora più evidente, quel vincolo di solidarietà umana che la pandemia ha decisamente contribuito a ridestare, quella solidarietà che ha avuto opportunamente modo di declinarsi nell'Unione europea, anche sotto gli aspetti generazionali ed economici, attraverso il Next generation EU ed il nostro PNRR in particolare. Signor Presidente del Consiglio, in questo senso la promozione a pieni voti da parte della Commissione europea del Piano italiano, che riconosce al nostro Paese di aver affrontato le raccomandazioni specifiche ed il rispetto degli obiettivi su transizione climatica e digitale, è un grande successo e un grande inizio per il nostro Paese e di questo dobbiamo giustamente restare orgogliosi. Mi permetta quindi di rinnovare in quest'Aula la mia soddisfazione per il lavoro che il Governo ha svolto in questi mesi e al quale il Parlamento tutto ha sinceramente voluto contribuire in termini di osservazioni e proposte, perché abbiamo letto tutti in maniera molto chiara l'importanza e il valore dello strumento messo a disposizione dall'Unione europea. Una svolta epocale, alla quale l'Italia ha molto lavorato. Per questo, signor Presidente del Consiglio, condivido pienamente anche il portato del suo intervento dello scorso lunedì, riguardo alla necessità di impegnare i prossimi anni nel totale assorbimento del divario di genere e generazionale che grava in tutto il nostro Paese. Allo stesso modo, condivido pienamente la sua indicazione di riconoscere allo strumento del PNRR la funzione di prima leva per ripristinare una sana equità nel nostro Paese, perché il divario di opportunità, garanzie e diritti esistente tra i diversi territori rende l'Italia meno competitiva e meno pronta ai processi di nuovo sviluppo che il Piano stesso prevede e ci indica, una disomogeneità di diritti che purtroppo, nella maggior parte dei casi, trova - ahimè - una definizione geografica ben precisa, dal momento che nel Mezzogiorno, non solo insiste con maggiore incidenza, ma si va purtroppo a sommare ad ulteriori squilibri, sperequazioni e ritardi atavici che la pandemia ha reso ancora più drammatici. Ne è prova il processo di Build back better, di cui il PNRR è espressione e che per diversi aspetti non può essere esteso al Mezzogiorno, dal momento che non si può ricostruire quello che è sempre mancato. Tale situazione, di fatto, rende ancora più stringente l'impegno a introdurre servizi e infrastrutture e a riconoscere diritti universali che non sono ancora oggi presenti e sono effettivamente poco accessibili per i cittadini del Sud. Da questo punto di vista, signor Presidente, la riuscita o meno del PNRR non avrà alibi, non necessiterà di particolari commissioni e di valutazioni ex post, dal momento che sarà plasticamente giudicata da come saremmo stati in grado di migliorare la vita di ogni singolo cittadino, soprattutto nei territori più fragili e per i cittadini del futuro. Ancora, riprendendo i temi dell'agenda del prossimo Consiglio europeo, riguardo alla questione migratoria occorre che l'Unione continui nella sua lotta contro il vecchio fantasma dell'individualismo, che spesso si è mascherato con un insopportabile sovranismo nazionalista, e ricerchi una soluzione politica, non solo riguardo alla condivisione nella gestione degli arrivi, ma anche alla ricerca di uno strumento capace di instaurare in maniera stabile tavoli autorevoli con gli Stati attori dei movimenti migratori, un impegno che richiede un'attività che coinvolga innanzitutto i nostri partner europei, perché è profondamente sbagliato e insostenibile un approccio per così dire cherry-picking della partecipazione all'Unione europea. Ci sono oneri e onori che devono essere contemperati e questo va reso chiaro a tutti, anche a chi come la Turchia continua a fare orecchie da mercante sui diritti umani. Anzi, da questo punto di vista aggiungo che il primo elemento su cui intervenire, presidente Draghi, senza sconti, è far riconoscere come superato il Regolamento di Dublino: questo è imprescindibile, altrimenti l'ottimo lavoro fatto dal ministro Lamorgese rischia di non essere sufficiente. Riguardo alla Libia è certo importante e fondamentale il ruolo politico e diplomatico che l'Italia ha recuperato a favore del processo di stabilizzazione per poterlo rimettere in piedi il prima possibile, ma occorre rilanciare un sistema di scambio economico fondamentale per contribuire a normalizzare un territorio dilaniato dal conflitto e dalla presenza di milizie estere che condizionano fortemente la vita di quel Paese. È tuttavia ormai incombente e sempre più pressante anche l'impegno per l'Unione a mettere mano a un nuovo assetto istituzionale che superi gli attuali metodi che rallentano l'efficacia dell'azione di Commissione e Parlamento e che trovano giusta sede e occasione di approccio proprio nel prossimo appuntamento della Conferenza sul futuro dell'Europa, che dobbiamo rendere pragmatica e produttiva. Questo assetto, io credo, dovrà comprendere anche gli aspetti legati al bilancio, con la previsione di risorse proprie e di un'unione fiscale, come pure un diverso approccio rispetto alle regole del Patto di stabilità, per accompagnare al meglio i Paesi europei verso l'orizzonte di una ripresa stabile e duratura. Una ripresa che non possiamo limitarci ad ancorare alla conversione al green e al digitale, ma che ci chiama a un necessario ulteriore momento di riflessione sulla debolezza strutturale europea sul fronte della ricerca, della sanità e dell'approvvigionamento dei beni e delle materie prime, che la pandemia ha messo in evidenza. Per dare un senso compiuto a questa primavera europea dobbiamo cominciare a costruire anche una nuova strategia industriale di respiro europeo. Siamo infatti alla vigilia di un processo di ripensamento delle politiche della globalizzazione e il recente vertice del G7 in Cornovaglia è espressione anche di una nuova definizione, di un nuovo assetto dei rapporti internazionali, che porteranno ad un maggiore protagonismo dell'Unione europea e degli Stati Uniti d'America, sia sul fronte interno, sia nei rapporti con i Paesi terzi. Concludo, signor Presidente. Una delle tante lezioni che la pandemia ci ha dato è che non possiamo più permetterci di dipendere dai Paesi terzi, Cina in primis, per la fornitura di materie di qualsiasi genere.
2021-06-24	LN	CanduraMassimo	Sono passati vent'anni e tutti hanno ricordato l'11 settembre. Io ricordo il marzo 2001: vi ricordate i Buddha di Bamiyan? Due grandi statue, patrimonio dell'UNESCO, che i talebani hanno voluto distruggere con l'artiglieria antiaerea e la dinamite; ci hanno messo settimane, ma sono riusciti a polverizzarli. India e Giappone, separatamente, hanno offerto del denaro per prendere e portare in salvo queste statue nei propri Paesi con forte presenza buddista, ma non c'è stato niente da fare. Questo è l'Afghanistan che noi e le nostre Forze armate hanno trovato nell'ottobre 2001: un Paese in cui alle donne non era permesso vivere come esseri umani; giustamente molti hanno posto l'accento sul fatto che non potevano imparare a leggere e scrivere e non potevano esprimere se stesse come individui e come essere umani. La musica era proibita. Definire l'Afghanistan al livello del Medioevo è offensivo nei confronti dell'Europa del Medioevo, che non era così, pur avendo qualche problema di diritti umani, secondo il contemporaneo vivere.
2021-07-07	FI	BinettiPaola	La misura, che, da un lato, in qualche modo vorrebbe essere un incentivo alla natalità e, dall'altro, un collante coesivo all'interno del nucleo familiare, nasce nelle migliori intenzioni e - oserei dire - fra le aspettative più ampie da parte di tutti noi. Vogliamo che il Paese cresca in modo più coeso e solidale; vogliamo che i ragazzi possano avere tra i loro diritti anche quello di completare gli studi, per esempio universitari, senza fare dell'Italia un Paese fanalino di coda all'interno dell'Europa stessa.
2021-07-07	FI	SerafiniGiancarlo	Signor Presidente, nel 2100 la popolazione italiana, secondo studi internazionali sull'andamento demografico, scenderà - se non si inverte la tendenza - a circa 30,5 milioni di persone. Le Camere, da tempo, sollecitano l'attenzione verso il progressivo dimezzamento in atto della popolazione in Italia, a causa della crescita zero, con conseguente invecchiamento più veloce da noi che nel resto d'Europa.
2021-07-07	M5S	RicciardiSabrina	Signor Presidente, colleghe e colleghi, siamo chiamati oggi a convertire in legge il decreto-legge 8 giugno 2021, n. 79, che reca misure temporanee e provvisorie in attesa dell'attuazione della disciplina di delega di cui alla legge del 1° aprile 2021 n. 46. È una legge relativa al riordino, semplificazione e potenziamento delle misure a sostegno dei figli a carico attraverso l'istituzione dell'assegno unico e universale. È una riforma, quella di cui alla legge delega, di fondamentale importanza per tutte le famiglie di questo Paese ed entrerà a regime da gennaio dell'anno prossimo. È un intervento importante perché con il decreto-legge in conversione intendiamo anticipare temporaneamente gli effetti di questa legge; li estendiamo ai nuclei familiari che in ragione dei profili soggettivi non rientrano nell'ambito di applicazione dell'assegno per il nucleo familiare che è vigente oggi. Parliamo di un passo in avanti per tutte le politiche di welfare di questo Paese, che avvicina l'Italia all'Europa e che per la prima volta estende gli aiuti previsti per i lavoratori dipendenti con i figli per i quali il provvedimento in questione interviene, prevedendo una maggiorazione per ciascun figlio, anche a categorie che fino ad oggi sono rimaste escluse come ad esempio i lavoratori autonomi. Grazie al lavoro nelle Commissioni di merito, sono state infatti apportate delle modifiche migliorative al testo che è stato licenziato dal Governo e che oggi è all'esame dell'Assemblea; mi riferisco in particolare alla Commissione lavoro del Senato, che ha esaminato l'assegno temporaneo in vigore dal 1° luglio al 31 dicembre e che da gennaio 2022 entrerà a regime, quando entrerà a regime la riforma e lascerà quindi il posto all'assegno unico universale, come voluto dal Governo Conte II, dal MoVimento 5 Stelle e dall'ex ministra Nunzia Catalfo. Una tra tutte è quella modifica che punta a promuovere l'effettiva parità tra i generi, stabilendo che l'assegno temporaneo venga corrisposto dall'INPS e ripartito in misura pari tra i genitori, ad eccezione di alcuni casi particolari espressamente citati dalla norma. È un segnale importante, a nostro avviso, in questo momento complesso perché segnato dalla pandemia e che rimarca la necessità di assicurare pari condizioni ed opportunità a uomini e donne, nel rispetto dei principi costituzionali e soprattutto nel rispetto di quel principio di effettiva uguaglianza sostanziale tra i sessi e più in generale delle persone, intese con la P maiuscola. In un Paese con un basso tasso di natalità, incentivare la genitorialità, sostenere la famiglia con aiuti economici concreti per ciascun figlio a carico o un nuovo nato è certamente importante, soprattutto se guardiamo ai nostri giovani e ai precari, troppo spesso costretti a rinunciare alla gioia di diventare genitori perché magari non hanno un lavoro stabile che sia in grado di assicurare a loro stessi e alla propria famiglia un'esistenza libera e dignitosa. Questo decreto ponte è una misura temporanea e il prossimo step sarà quello di dare piena attuazione alla riforma che, nell'introdurre l'assegno unico universale, prevede una razionalizzazione di quei micro aiuti che sono previsti per chi ha figli e che dalle leggi vigenti sono spesso frammentati e necessiterebbero di lungaggini burocratiche e diversi passaggi prima di arrivare nella disponibilità dei cittadini. Da gennaio 2022, invece, le famiglie italiane, a partire dal settimo mese di gravidanza fino ai ventuno anni per ciascun figlio a carico, potranno finalmente contare su un assegno unico e universale che rappresenta una novità assoluta per il nostro Paese. Lo Stato ha il dovere di abbattere le disuguaglianze e sostenere i cittadini, promuovere pari opportunità per tutti e con questo strumento compiamo un ulteriore passo in avanti anche a tutela delle nuove generazioni. Per questo motivo, esprimo il voto favorevole del MoVimento 5 Stelle.
2021-07-08	FdI	DeCarloLuca	A questo aggiungiamo quanto accaduto con la PAC, sulla quale ho sentito più toni trionfalistici che critiche, mentre invece si tratta di una PAC che, rispetto agli anni precedenti, penalizza la nostra Nazione anche in termini finanziari, e penalizza soprattutto quel primo pilastro che da sempre ha fornito le risorse per la liquidità delle imprese. A tale proposito, vi è stato un taglio in Europa del 10 per cento, che però in Italia si traduce in un taglio addirittura del 15 per cento, con una serie di impegni molto più stringenti rispetto a prima e addirittura con meno risorse. Ricordo a tutti che il taglio del 15 per cento in Italia vale circa 6,2 miliardi di euro. Ad un momento di difficoltà, si aggiunge quindi ulteriore difficoltà.
2021-07-08	FdI	TotaroAchille	Signor Presidente, onorevoli senatori, Fratelli d'Italia dal percorso iniziato alla Camera è convinta che questa sia una riforma giusta a metà. Da sempre parliamo di questa legge. La destra lo fa non da oggi, ma da quando Giorgia Meloni, allora Ministro della gioventù, fu la prima a portare all'attenzione dell'Aula la necessità del coinvolgimento dei giovani nella vita politica, con l'abbassamento - in quella proposta di legge si parlava di equiparazione - dell'età per votare ed essere votati. Fratelli d'Italia, però, non si è mai sottratta alle sfide delle riforme costituzionali, seppure in questa versione puntuale mantenendo - noi sì - quella visione organica che è propria culturalmente della destra. Sul tema delle riforme costituzionali, ad esempio, in questa legislatura siamo stati determinanti e siamo sempre stati componente necessaria all'approvazione della riforma che ha portato alla riduzione dei parlamentari, ed è bene ricordare che anche dall'opposizione abbiamo votato per il taglio dei parlamentari che senza il nostro voto non si sarebbe realizzato. Allo stesso modo, vogliamo essere decisivi e determinanti anche su questa riforma, così come sulle tante altre sfide di modernizzazione del nostro impianto ordinamentale. Ciò non ci impedisce di rilevare con rammarico che avremmo voluto che vi fosse quell'equiparazione che abbiamo provato a inserire tanto alla Camera quanto al Senato con emendamenti puntuali per affermare che il principio che, se puoi votare, alla stessa età puoi anche essere votato; se hai la capacità di scegliere chi ti rappresenta, puoi essere anche tu quello che rappresenta gli interessi diffusi e il futuro della nazione, dando così voce e protagonismo ai giovani. Su questo credo che non accettiamo lezioni da nessuno perché la destra è sempre stata nella storia avanguardia in questo senso. Certo, siamo consapevoli che quella dei giovani è una categoria che sembra inspiegabilmente esclusa dalla vita politica parlamentare, tanto alla Camera, quanto al Senato. È una categoria esclusa soltanto in Italia perché, invece, nel resto dell'Europa i diciottenni partecipano direttamente alla rappresentatività parlamentare. È così in Danimarca, Finlandia, Germania, Olanda e in altri Paesi europei. Se vogliamo però che i giovani rappresentino in questo Parlamento anche quel pezzo di società nazionale e quindi il futuro, la speranza e l'ambizione della nostra Nazione, non basta questa piccola riforma, se non possono essere loro stessi a rappresentare quello spaccato di società. Non pensate che in questo momento, se in Aula ci fossero ragazzi di diciotto o diciannove anni, sarebbero stati in grado di rappresentare il disagio, le ambizioni e le preoccupazioni dei propri coetanei? Elementi di cui spesso, proprio in questa Aula, anche in provvedimenti recenti non si è tenuto conto. Alla luce soprattutto di un'epidemia, così devastante ed impattante proprio sui giovani, è evidente che oggi i media e i social media accelerano i processi di comunicazione, di informazione e di formazione delle coscienze e quindi anche il coinvolgimento dei più giovani nella vita politica si concretizza meglio rispetto a quelli che probabilmente erano gli intendimenti ai tempi della scrittura della Costituzione. Rimane però un vulnus rispetto alla possibilità, come abbiamo detto, di scegliere rispetto al proprio destino. Sono tanti i temi e i provvedimenti varati i cui effetti si sono scaricati proprio sui giovani. Pensiamo, ad esempio, alla riforma delle pensioni avvenuta qualche tempo fa. Scelte ricadute sulle future generazioni senza che queste generazioni abbiano potuto dire la propria su quelle scelte che si trovano a pagare. Oppure, per fare un riferimento recente, ricordo gli importanti scostamenti di bilancio che abbiamo votato in Assemblea per rispondere alle esigenze della pandemia. Sono ipoteche sul futuro delle giovani generazioni di cui non si è tenuto conto e che forse avrebbero potuto dire la propria qualora tali risorse fossero state utilizzate per le infrastrutture e per lo sviluppo economico, anziché sprecate per navigator, cashback o per il reddito di cittadinanza. Avevamo fatto questo appello anche nell' iter parlamentare, ma va registrato che, proprio qui in Senato, la politica della maggioranza di allora si è arenata e si è tirata indietro su quello che il Senato aveva fatto, con l'equiparazione anche dell'elettorato passivo. Fratelli d'Italia voterà a favore della riforma al nostro esame perché non ci siamo mai tirati indietro nelle sfide di rinnovamento a cui abbiamo sempre approcciato con una visione organica. Questo significa che non si può prescindere da un presupposto fondamentale che va introdotto nella Costituzione accanto alla riduzione del numero dei parlamentari e alla maggior partecipazione dei giovani: l'elezione diretta del capo dello Stato. Ciò per rimuovere tutte quelle barriere che il nostro ordinamento ha alla piena partecipazione dei cittadini alla vita politica, che per noi significa rispetto del voto dei cittadini, che non è un assegno in bianco con cui i partiti possono fare quello che vogliono o quello che gli conviene in quel dato momento storico. Tutto ciò nella logica della difesa delle Istituzioni e di un impegno al rinnovamento delle stesse, guidati, come siamo sempre, solo da un unico interesse, quello nazionale e quello degli italiani.
2021-07-08	M5S	GarrutiVincenzo	Signor Presidente, nel motivare il voto favorevole da parte del Gruppo del MoVimento 5 Stelle sul disegno di legge costituzionale in esame, ripercorrerò quanto sostenuto dai colleghi che non voteranno favorevolmente a questa riforma apparentemente minimale dalla Costituzione, ma niente affatto irrilevante, riportando all'attenzione di quest'autorevole Assemblea alcuni passaggi dei lavori preparatori della 1ᵃ Commissione di questo ramo del Parlamento. Si è detto che i Padri costituenti avevano previsto una differente età di elettorato per le due Camere e che questo qualcosa vorrà pur dire. Nell'affrontare il tema della diminuzione della soglia per accedere all'elettorato attivo a diciott'anni anche per il Senato, non si può non considerare il mutato contesto socio-culturale del Paese rispetto alla stagione costituente del 1946-1947, i cui lavori devono costituire un imprescindibile punto iniziale. Le ferite della guerra e della fase istituzionale che precedettero il dibattito sulla Costituzione consigliarono i costituenti di prevedere elementi differenziali nella composizione su base anagrafica del corpo elettorale, al fine di allocare nel Senato le caratteristiche di maturità ed equilibrio utili a bilanciare gli entusiasmi delle giovani generazioni. La differenza di età tra l'elettorato attivo di Camera e Senato, com'è noto, era pari a quattro anni, quando la Costituzione entrò in vigore. Tuttavia, nella legge n. 39 del 1975, che fissava il compimento della maggiore età a diciott'anni rispetto ai ventuno precedentemente previsti, tale differenza è stata raddoppiata e dunque si sono amplificati gli effetti delle scelte dei costituenti, in un periodo peraltro di maggiore progresso e scolarizzazione. La circostanza che la legge ordinaria, che perseguiva tutt'altre finalità, abbia conseguito un simile effetto distorsivo e di scoordinamento tra i commi 1 degli articoli 48 e 58, va necessariamente sanata, perché priva di giustificazione e senza uguali nelle democrazie contemporanee. Si è detto: non voteremo una riforma fatta - cito testualmente - «a spizzichi e bocconi». Allora, ditelo che volete abolire una delle due Camere. Era il 1985 quando la Commissione Bozzi, nella sua relazione conclusiva, auspicava per la prima volta la fissazione dell'elettorato attivo al Senato al conseguimento della maggiore età, come per tutti gli altri diritti civili e politici. Diverse ipotesi di riforme istituzionali hanno annoverato l'abbassamento dell'elettorato attivo, sino al fallimento della riforma Renzi-Boschi. L'esito del referendum del 4 dicembre 2016 e con esso l'abbandono - voglio sperare - di ogni ipotesi di elezione indiretta del Senato e, più in generale, delle variegate proposte volte a introdurre una differenziazione strutturale o funzionale tra le due Camere hanno dato luogo a una limitazione del principio di uguaglianza del cosiddetto voto in entrata che, sebbene fissato da norma di rango costituzionale e, quindi, non di per sé illegittimo, non risulta essere meno indigesto alla luce dei princìpi democratici. Concedendo la facoltà di voto a determinate categorie anagrafiche di cittadini ritenuti presuntivamente più capaci e idonei, si lede la libertà di scelta del corpo elettorale e, quindi, la stessa libertà di voto. I referendum del 2006 e 2016 hanno insegnato a chi ha voluto coglierne la lezione che ulteriori tentativi di procedere a riforme costituzionali complessive sono destinati al fallimento per la difficoltà di far comprendere, soprattutto durante la campagna referendaria, le linee di fondo di un progetto ampio. Così, il legislatore, quindi noi, è stato spinto verso l'adozione del metodo opposto, ovvero riforme puntuali, dando per altro seguito alla ratio con cui fu scritto l'articolo 138 della Costituzione, ampiamente riconosciuto dalla dottrina. Si è detto: i giovani non sanno chi sia il Presidente della Repubblica, come possiamo concedere loro il diritto di voto? La menomazione del diritto di voto è in danno proprio ai cittadini titolari di interessi meno contingenti e che perciò tendono naturalmente a privilegiare uno sguardo rivolto al futuro, con la conseguenza di un'elevazione progressiva dell'età dell'elettorato mediano derivante dall'invecchiamento della popolazione che, com'è noto, si registra in tutta Europa e, in particolare, in Italia. Parecchi ordinamenti stanno fronteggiando tale tendenza prevedendo un'ulteriore diminuzione della età minima per il voto - nell'Unione europea è stato portato a sedici anni in Austria e più di recente a Malta - o, più frequentemente, introducendo nel procedimento legislativo meccanismi e incentivi volti a incoraggiare il prevalere di una visione lungimirante e di lungo periodo rispetto all'attuale dominio della logica del contingente, come si fa in Finlandia con la Commissione del futuro, da tempo operante presso il Parlamento di quel Paese. Colleghi, che bello sarebbe se prevedessimo un Ministero per il futuro. Inoltre, per effetto della disciplina costituzionale vigente sull'elettorato attivo si continua a differenziare la composizione di Camera e Senato con una differenza di quasi 4 milioni, accentuando così il rischio di orientamenti politici diversi tra i due rami del Parlamento e rendendo più difficile il funzionamento sia del sistema bicamerale sia della forma di Governo parlamentare. È un rischio che la stessa Corte Costituzionale, con la sentenza n. 35 del 2017 di illegittimità sul cosiddetto Italicum, ha posto in evidenza, suggerendo al contempo una soluzione: adottare leggi elettorali che, pur se differenti, non ostacolino all'esito delle elezioni la formazione di maggioranze parlamentari omogenee. Con lenti grandangolari, possiamo estendere il monito non esclusivamente al sistema elettorale, ma all'assetto bicamerale, se non all'intero sistema costituzionale. Quindi, l'omogeneizzazione delle basi elettorali di Camera e Senato gioverebbe alla funzione di Governo. Si può affermare, allora, che la riforma in esame avrebbe il pregio non banale di coniugare in una certa misura i valori di rappresentanza e governabilità, spesso in contrasto tra di loro. Si è detto: ci asterremo perché non vogliamo che i giornali ci dicano che siamo contrari ai giovani. Colleghi, quando si discorre di istituzioni democratiche, la gioventù non può essere sbandierata come un valore in senso assoluto, né tantomeno esecrata in quanto tale, ma dev'essere semplicemente considerata alla luce dei principi costituzionali. Si tratta di una riforma assolutamente opportuna, resa necessaria dalle evoluzioni sociali, culturali e istituzionali intervenute nel tempo al fine di porre rimedio agli effetti distorsivi della rappresentanza democratica che emerge dall'attuale disciplina. Intendiamoci, però: l'acclarata disaffezione alla politica delle nuove generazioni è un fenomeno che non si elimina sic et simpliciter, garantendo ai giovani la possibilità di votare anche al Senato; occorre oggi adottare una prospettiva di più larghe vedute, recuperando la partecipazione dei giovani alla politica, attraverso forme di rappresentanza nuove e più confacenti al mutato contesto sociale (penso, ad esempio, alla democrazia digitale). Nella fase attuale, caratterizzata da una certa crisi degli istituti classici di democrazia, la conservazione dell'articolo 58 della Costituzione rischia solo di contribuire a incrementare il divario tra popolo e votanti, indebolendo la sovranità affermata dall'articolo 1 della Carta in relazione al profilo della volontà popolare. Per queste ragioni, ribadisco il voto favorevole del gruppo del MoVimento 5 Stelle al disegno di legge costituzionale al nostro esame.
2021-07-08	PD	VerducciFrancesco	Sappiamo che la crisi rischia di impedire a moltissime ragazze e ragazzi di continuare a studiare e quindi di rinunciare alla cosa più importante che hanno, che abbiamo, che è il nostro progetto di vita. Se non interverremo - ma noi dovremo intervenire - la nostra società sarà più debole. Investire nel diritto allo studio significa invece dare forza a energie vitali, liberare energie che sono fondamentali non solo per i destini individuali, ma collettivi, per il nostro Paese, per il suo ruolo nel mondo. In un Paese come il nostro, in cui studiare è già difficile, abbiamo un numero troppo basso, tra i più bassi in Europa, di immatricolati, di laureati e di ricercatori; chi viene da un istituto tecnico professionale deve superare una barriera a volte invalicabile per poter accedere all'università e continuare a studiare e a laurearsi sono nella quasi totalità i figli di chi è già laureato.
2021-07-14	FdI	RautiIsabella	Ditelo che in Europa vogliono inserire questo reato nei crimini d'odio. Ditelo che in Europa oggi tra gli eurocrimini hanno voluto inserire non la violenza di genere (una volta difendevate le donne, oggi non più), ma la violenza basata sul genere sessuale percepito e non biologico.
2021-07-14	LN	PillonSimone	Noi italiani abbiamo degli anticorpi preziosi contro queste ideologie che ci vengono da una visione dell'uomo maturata nei college universitari del Nord America. Perché queste ideologie hanno un nome e un cognome: si chiamano Judith Butler, si chiamano Donna Haraway, si chiamano col nome di filosofi e antropologi convinti che solo dal superamento del binarismo sessuale maschile e femminile avremo una società più giusta. Non è così! Andate, vi prego, a vedere la società svedese e le società del Nord Europa, dove tutto questo è già realtà. Ve lo ripeto. L'ho già detto e lo dico ancora una volta. Abbiamo questa possibilità. Siamo un passo indietro e ancora non siamo caduti nel burrone. Forse ce la facciamo. Forse riusciamo a fare ancora un passo indietro. Per fare questo, però, è necessario che tutti insieme realizziamo il superamento di ogni schema ideologico. Ce la faremo? Francamente, non lo so. Francamente, non sono convinto. La possibilità, però, ce la siamo data. La discussione continuerà ancora per giorni. Ho messo sul tavolo libri. Ho messo sul tavolo pubblicazioni. Sono a disposizione di tutti i colleghi che vogliano documentarsi anche meglio su questo. Vi prego, non votate questa proposta di legge come la voterebbe un quisque de populo. Approfondite ogni singola norma, anche chi è già convinto, in un senso o nell'altro, vada bene ad approfondire e a valutare ogni singola parola, perché stiamo decidendo di quello che sarà il futuro del nostro Paese. Marilena Grassadonia, dal palco del Pride, lo ha detto con chiarezza. Ha avuto un pregio, quello della verità, quando ha detto: il disegno di legge Zan è solo l'inizio. Poi vorremo il matrimonio egualitario. Poi vorremo l'utero in affitto. Poi vorremo l'adozione gay e poi vorremo l'insegnamento gender nelle scuole. Tutte cose che sono state dichiarate da un palco, davanti a parlamentari appartenenti a due schieramenti qui presenti che applaudivano. Ditecelo chiaramente, allora. Il progetto che avete in mente è questo? Se questo è il progetto che avete in mente, non vi seguiremo mai e faremo la guerra, qui dentro e là fuori, con tutte le armi che la democrazia ci mette in mano.
2021-07-14	M5S	FerraraGianluca	Perché avete paura di esprimere fino in fondo in pubblico la vostra ideologia reazionaria anacronistica, della quale in Europa andate tanto fieri? Servirebbero meno ipocrisia e più coraggio anche per idee che di coraggioso non hanno alcunché, ma che quantomeno ci si deve assumere la responsabilità di avere.
2021-07-14	M5S	MaiorinoAlessandra	Signor Presidente, io sono indignata. Mi verrebbe da dire che sono addirittura annichilita, perché è ormai da mesi, non soltanto adesso e non solo ora in quest'Aula, che abbiamo ascoltato per l'ennesima volta una fila di fuoco di fake news che, nel tempo, martellando continuamente, attraverso giornali, televisione e dichiarazioni, anche nelle Aule delle più alte istituzioni hanno alzato una cortina di fumo tossica. Una cortina di fumo tossica, attraverso cui non si riesce più a vedere la verità. Non si vede più, innanzitutto, il testo di legge in discussione, ma soprattutto tale cortina di fumo ha fatto sparire le persone: le persone di cui questa legge si occupa; le persone che sono nostri concittadini e concittadine che chiedono, che sanno, che da venticinque anni hanno bisogno di tutele. Ed hanno bisogno di tutele perché all'improvviso siamo diventati tutti non omofobi in questo Paese. Siamo diventati il Paese dove i gay, le lesbiche i transgender possono vivere nella realtà più meravigliosa del mondo e dell'Europa. Nessuno ha un problema con l'omosessualità, né qui dentro né fuori. È incredibile come non ce ne fossimo accorti prima e si ha anche la sfacciataggine di riportare solo i casi dell'OSCAD (Osservatorio per la sicurezza contro gli atti discriminatori), 30 all'anno, con lo stesso gioco che si è fatto per decenni sulla violenza domestica e sulla violenza contro le donne: "quelle denunciate sono talmente poche. Il problema non esiste". È la stessa cosa. Le persone non denunciano perché non hanno gli strumenti per poter essere tutelate; non denunciano perché non ha senso denunciare, se poi l'omotransfobia non viene riconosciuta a livello penale. Non denunciano poi perché, denunciando, fanno coming out il più delle volte e a casa i nostri giovani ancora non possono dire di essere gay, lesbiche o transgender perché vengono sbattuti fuori di casa. Di questo io non ho sentito parlare in quest'Aula, perché è di questo che si sta discutendo, non dei casi riportati dalla Gran Bretagna in un trafiletto di qualche giornale misconosciuto. Vengono raccontate storie incredibili e vengono rappresentate come se fossero all'ordine del giorno. In Commissione giustizia noi abbiamo dovuto subire lo stesso trattamento: 170 audizioni e in tutte e si sono espresse posizioni rigorosamente contrarie a questa legge, riportate addirittura come le posizioni uniche, sia dei giuristi che dei femministi che del mondo LGBT. Sappiate, colleghe e colleghi, che il mondo LGBT non è mai stato così unito come nel sostegno a questo disegno di legge, e voi lo sapete molto bene perché come me avete ricevuto l'appello di oltre 140 associazioni - non una, ma 140 associazioni - che chiedono di approvarla.
2021-07-14	PD	CirinnaMonica	«Mi chiamo Porpora Marcasciano, sono presidente del Movimento italiano dell'identità trans (MIT), attivista militante del Movimento LGBT+ dagli anni Settanta. La mia voce è la stessa di 400.000 persone trans (la stima è dell'Istituto superiore di sanità, ferma al 2019) e ora più che mai vi chiedo di non bloccare il disegno di legge Zan: esso arginerebbe soprusi e violenze che quotidianamente siamo costretti a subire. Prima di pronunciarvi, vi chiedo di comprendere, o quantomeno di approfondire, il significato che ha per noi la frase "identità di genere". Nessuno ci ha convocato, nessuno ci ha ascoltato; la nostra esperienza e i nostri vissuti non vi sono arrivati. Lo avremmo gradito, perché state legiferando sulle nostre vite. Pensate che l'Italia, secondo le statistiche più recenti, è al primo posto in Europa per numero di vittime di transfobia. I trans italiani chiedono ai parlamentari di adeguarsi ai tempi e guardarsi intorno, soprattutto ai Paesi cosiddetti avanzati e civili, le democrazie di cui tanto ci sciacquiamo la bocca. Dare a noi non significa togliere ad altri, significa dare a noi e a tutte e tutti una società più bella e più giusta».
2021-07-15	FI	DamianiDario	Gentile Ministro, le risorse per il Sud previste dal pacchetto Next generation EU, unitamente a tutte quelle risorse già previste dai fondi strutturali e dai fondi di sviluppo e coesione, sono ingentissime e hanno lo scopo, oggi, di colmare quel differenziale economico che c'è tra le aree del Mezzogiorno d'Italia e anche il resto del Paese, compresa l'intera Europa. Il PNRR - lo abbiamo detto poc'anzi - attribuisce al Mezzogiorno d'Italia 82 miliardi di euro, che sono il 40 per cento di tutte le risorse territorializzate, e cioè che hanno una specifica destinazione sui nostri territori.
2021-07-15	FdI	MaffoniGianpietro	Ad oggi, esiste già un numero potenzialmente illimitato di generi: ad esempio, il famoso social network Facebook, nelle fasi di iscrizione, ne censisce già diversi, ma questi come possono essere determinati e identificati, se il genere è una scelta arbitraria e non biologica? Come porre limiti per legiferare e certificare l'appartenenza, più o meno duratura nel tempo, a un certo genere? Se una persona ogni giorno ne sceglie uno diverso, come adottare misure di sostegno a una determinata categoria, come nel caso delle quote rosa, del femminicidio, del lavoro delle diverse categorie, delle discipline sportive e dei regimi carcerari? Affermiamo sempre più spesso il valore della parità di genere e dell'esserci dimenticati delle differenze, anzi delle bellissime differenze di genere che la natura ha creato tra uomo e donna. Se non ci sono differenze, vorrà dire che domani tirare un pugno in faccia a un uomo o a una donna avrà lo stesso impatto sociale? I maltrattamenti sulle donne e sugli altri generi autodeterminanti saranno parimenti sanzionati? Capite, colleghe e colleghi, che, senza differenze, né direzione, non ci sarebbero più tutele per le categorie più fragili? Questa è una vera e propria discriminazione al contrario. Presentare il disegno di legge Zan solo come una proposta per aggiungere all'elenco delle categorie particolarmente protette dalla legge Mancino anche quelle dei discriminati per sesso, genere, orientamento sessuale e identità di genere è estremamente fuorviante. Chi non sarebbe d'accordo con questo? Discriminare qualcuno per futili motivi, perché si veste in un certo modo o è omosessuale, è assolutamente folle e va punito severamente, ma siamo davvero sicuri che allungare l'elenco di queste categorie non costituisca di per sé un discrimine nei confronti delle altre? I senzatetto, le persone sovrappeso, quelle con disturbi psichici o semplicemente con una corporatura più fragile sono forse più discriminabili? No, cari amici: la verità è che bisogna riconoscere che già adesso la legge punisce severamente ogni forma di discriminazione, comprendendo già le aggravanti che il disegno di legge Zan vorrebbe introdurre. Basta vedere il numero delle sentenze che giustamente confermano quanto detto. A riprova del fatto che il disegno di legge Zan è orientato, più che a combattere le discriminazioni, ad affermare una nuova ideologia, basterebbe osservare con attenzione le stesse proposte di legge che l'onorevole Zan e altri hanno presentato in passato, in cui tutti i riferimenti all'identità di genere, all'indottrinamento scolastico e agli altri punti controversi non erano nemmeno considerati (come nel disegno di legge del 2013, i cui primi firmatari erano gli onorevoli Scalfarotto e Zan, o la proposta di legge del 2018, i cui primi firmatari erano gli onorevoli Zan e Annibali). Perché, allora, aggiungerli soltanto ora? Se fosse stato solo un disegno di legge contro le discriminazioni, probabilmente l'avremmo votato tutti all'unanimità, ma la verità è che il disegno è molto differente e subdolo. Non solo, ma ad oggi - dobbiamo ricordarlo - non risulta esserci in Italia un'emergenza legata al problema dell'omotransfobia, cioè una diffusione allarmante di violenze o discriminazioni basate sull'orientamento sessuale, tali da rendere necessari ulteriori interventi del legislatore. Benché il nostro Paese venga percepito - anzi, venga fatto percepire - da qualcuno come omofobo, i dati non supportano questa suggestione mediatica. Le più ampie ricerche della European Union Agency for Fundamental Rights (FRA) dell'Unione europea hanno rivelato, sia nel 2014, sia nel 2020, che l'Italia è tra i Paesi più sicuri d'Europa per quanto riguarda concreti episodi di violenza, minaccia e discriminazione. Ecco perché in conclusione, signor Presidente, al contrario, ho l'impressione che il vero obiettivo di questo disegno di legge sia permettere a chiunque di parlare e di sostenere la propria contrarietà a una minoranza che continua ad arrogarsi il diritto di imporre una propria visione. Tuttavia, noi di Fratelli d'Italia, per difendere i principi e i valori che hanno forgiato la nostra cultura millenaria, continueremo la nostra battaglia di libertà, senza odio e senza alcuna discriminazione. Lo faremo consapevoli di andare controcorrente, con l'unico scopo di non permettere l'annientamento della nostra civiltà, condannata a soccombere contro un male che la sta annullando in modo irreparabile.
2021-07-15	FdI	RuspandiniMassimo	Oltre a ridicolizzare e punire chi, per esempio, pensa che per un bambino sia opportuno avere un padre e una madre di sesso diverso, l'ordine dei campioni del globalismo e del progressismo più estremista (gli influencer, i cantanti, i calciatori e tutto lo star system : conosciamo bene lo schema, perché è già "accaduto" negli Stati Uniti d'America) è quello di ghettizzare tutti coloro che la pensano in maniera diversa, a cominciare dall'Est della nostra Europa: i barbari di Orbàn e quegli Stati canaglia che hanno soltanto una visione più tradizionalista della vita sono da punire, però nessuno dice una parola sui milioni di musulmani che fate entrare in Europa, che vengono da Paesi dove l'omosessualità, quando va bene, viene vista come una malattia, e, quando va male, viene punita con la pena di morte.
2021-07-20	FI	RizzottiMaria	Dunque, credo che il disegno di legge al nostro esame pecchi proprio in questo: lascia ai magistrati e alla magistratura ampio spazio di interpretazione. Non è la magistratura ad arrogarsi questo diritto, è il legislatore che, come spesso accade, depone la sua funzione, non si assume la piena responsabilità e lascia invece alla magistratura ampio spazio e il dovere di decidere. Come anche lascia i cittadini nella condizione di doversi dimenare da soli se un'opinione e l'espressione di essa sia un reato perseguibile penalmente oppure no. Tant'è che gli interrogativi che vengono alla mente sono tanti. Sarà reato, ad esempio, riconoscere la famiglia come società naturale fondata sul matrimonio? Sarà reato dire che il matrimonio è una unione tra un uomo e una donna? Sarà reato dire che è inaccettabile generare attraverso l'utero in affitto, perché è una barbarie usare il corpo della donna come fosse un'incubatrice meccanica? Sarà reato accettare un uomo che si sente donna in una squadra di calcio femminile? Sarà reato non inserire nelle quote rosa un uomo che si sente una donna? Cito il caso di un conoscente, un amico di mia figlia, che, per farsi assumere per uno stage presso una grande banca di investimenti a Londra, una multinazionale che riserva, appunto, quote per i gay, si è finto gay, approfittando delle quote loro destinate. Questa è la vera mancanza di rispetto. Questa è la mancanza dei diritti. Il caos che si genererà, se questa legge verrà approvata senza modifiche, sarà questo. Queste domande qualcuno le ha poste a se stesso? Il furore ideologico che si cela dietro il disegno di legge Zan, confermato dall'insindacabile fermezza con la quale una parte politica dice che no, deve essere approvato così, non si ferma davanti a niente, nemmeno davanti ai bambini, che andrebbero lasciati fuori dal dibattito politico. Ai bambini si deve insegnare il rispetto per tutti, per gli esseri umani, per gli animali, per la natura, perché, rispettando gli altri, rispettiamo noi stessi, nonché il rispetto per i nostri valori e le nostre idee. I bambini non devono essere strumentalizzati come è stato fatto per sostenere l'approvazione di un disegno di legge. Noi dobbiamo insegnare a rispettare le diversità, perché ognuno di noi è diverso dagli altri. Ognuno di noi ha il diritto di essere rispettato. È questo che deve essere insegnato a scuola, a partire dalla scuola della prima infanzia: non il gender o il rosa e l'azzurro che devono essere banditi a favore del colore arancione. Abbiamo visto il fallimento degli asili arancioni in Olanda. Si toglie alla famiglia, con una legge, la responsabilità educativa, soprattutto in temi così delicati, la cui conoscenza dipende dal grado di maturità di ogni bambino. Il fatto che a Bologna, in occasione del Gay Pride, gli organizzatori abbiano sfilato indossando una mitra vescovile, calpestando con vernice rossa i volti di vari personaggi, tra cui anche il Papa, secondo voi non è palesemente lesivo dei principi democratici necessari per organizzare una manifestazione pubblica, che non fa altro che promuovere odio verso i cattolici e i politici che si sono schierati contro questo disegno di legge? Mentre l'Italia e l'Europa vivono una vera emergenza legata al calo della natalità e all'inverno demografico, "L'Espresso" ha pubblicato una copertina a mio avviso inappropriata, se si può dire ancora, per la Giornata internazionale contro omofobia. Potrò continuare a sostenere che mi oppongo fermamente al concetto di uomo incinto o sarò accusata di omofobia? Non la forza, ma la costanza di un alto sentimento, fa gli uomini superiori. Ricordatelo. Cosa accadrebbe se il disegno di legge Zan fosse approvato al Senato così com'è, senza modifiche? Piccole richieste, sostanziali, e la legge sarebbe approvata in una settimana, come è stato detto da vari esponente del centrodestra. Ora, tra le polemiche dei sostenitori, che non so elencare, visto che hanno avuto a mio avviso anche fin troppa visibilità, abbiamo avuto una prova molto concreta. È accaduto che Antonio Tajani, vice presidente di Forza Italia, ha detto che la famiglia per noi è il nucleo fondamentale della società, che va difesa e che le nostre politiche sono sempre state a sostegno della maternità. Ad esempio, nel recovery plan presentato dal Governo italiano a Bruxelles, c'è una parte consistente sugli asili nido. Noi continuiamo e continueremo ad andare in quella direzione. Ora, vi sembra di aver ascoltato in questa dichiarazione un qualche attacco omofobo, una discriminazione, un'intolleranza, un'offesa alla comunità LGBT, una riduzione dei diritti delle libertà di gay, lesbiche e transgender ? A me non sembra. Eppure si è gridato subito allo scandalo e al reato d'opinione e ne è scaturito un diluvio di attacchi, solo per aver ricordato che la famiglia è un nucleo fondamentale della società e che va difesa. La famiglia: quella che evidentemente tutti vogliono che muoia, portando via con sé la cultura, l'arte e le tradizioni del nostro Paese. Volete dissolvere il più forte istituto sociale. Le famiglie italiane sono circa 25 milioni. Ho sentito dire in quest'Aula che siamo nel 2021, come se il rispetto dell'essere umano dovesse avere una temporalità: vale nel 2021, varrà tra cinque anni ed era insegnato cinque anni fa. Credete che basti una legge farraginosa per impedire di insultare qualcuno? Ne abbiamo la prova, perché altrimenti le carceri sarebbero vuote. Questo è un disegno di legge scritto male, che rende più ambigue situazioni che non necessitano di ambiguità, difende i diritti di alcuni, attaccando quelli degli altri. È questo il suo scopo? È questo che volete insegnare? A questo disegno di legge, così com'è, dico no.
2021-07-20	M5S	NaturaleGisella	Signor Presidente, tutta Europa in questi giorni è stata attraversata da un'insidiosa perturbazione atmosferica, l'ennesima; in Germania una vera catastrofe: 165 vittime e disastri tutto attorno. Ormai la frequenza di questi fenomeni atmosferici ha raggiunto livelli da guerra permanente. L'allarme fu lanciato già nel Summit della Terra di Rio de Janeiro, nel giugno del 1992, in cui si capì che le conseguenze di un sistema produttivo e di stili di vita inconciliabili con l'equilibrio naturale avrebbero causato fenomeni disastrosi come quelli di questi giorni. Il mio intervento oggi vuole essere la voce dei tanti imprenditori e abitanti dei territori colpiti dalle svariate calamità naturali che tutti noi, in momenti diversi, abbiamo ascoltato e vissuto. Vivo è il grido di aiuto che ieri si è levato dalla provincia di Foggia, da Rignano Garganico, da San Marco in Lamis, da San Giovanni Rotondo, il mio territorio, che ha vissuto ore di grande paura e ha rischiato anche di contare vite umane; pericolo per fortuna scampato, grazie ai coraggiosi soccorsi. Ora si è alla conta dei danni. Tante sono le aziende agricole pesantemente danneggiate e i raccolti distrutti; danni ingenti anche al manto stradale. Urgenti sono gli interventi di ripristino ora necessari. Ieri tutti erano in campo, nel tentativo di salvare il salvabile: Protezione civile, Vigili del fuoco e comuni cittadini; tutti sono intervenuti al fianco dei sindaci, sempre in linea nell'affrontare ogni emergenza; tante ore, senza sosta; uomini spinti da spirito di servizio e passione, che tutte le volte ne fanno degli eroi. A loro va il mio ringraziamento incondizionato. Ieri sono accorsa anch'io, appena appreso della gravità della situazione. Per me è stato importante condividere quei momenti, importanti la solidarietà e la condivisione del carico dei problemi per trovare insieme le soluzioni possibili. Nel cuore e nella mente ho quelle immagini, quei volti che ora condivido con voi, perché tutti dobbiamo far sì che la ripresa sia rapida e reale. Indispensabile è il lavoro di una politica concreta e responsabile, a tutti i livelli, ma anche di operatori dei vari settori onesti e rigorosi. Mi auguro che tutto questo si concretizzi presto.
2021-07-21	FI	ToffaninRoberta	Ora si apre uno scenario in cui si deve avere il coraggio di cambiare, di modificare quello che non va bene, di abbandonare le proprie di ideologie e di remare tutti insieme verso il 2026, il 2027, il 2035 e il 2050. La transizione energetica avrà sicuramente bisogno di più tempo per concludere il processo rispetto a quanto previsto dall'Unione europea. Queste date segnano però obiettivi di grande respiro per il nostro Paese per stare al passo e non solo perché lo richiede l'Europa, ma perché ce lo chiede il nostro sistema Paese.
2021-07-21	FdI	TotaroAchille	Signor Presidente, signora Ministro, onorevoli senatori, il Gruppo Fratelli d'Italia intanto la ringrazia per essere venuta in Aula a riferire prontamente su questi fatti e a parlarci di quello che avviene nei nostri istituti penitenziari: si tratta di un argomento importantissimo per una Nazione che dev'essere modello a livello internazionale. Come ha detto qualche collega che è intervenuto precedentemente, dobbiamo avere penitenziari all'altezza, non posti dove la fatiscenza e il degrado sono un fattore ormai comune da molti, troppi anni, in questo Paese in cui la politica ha pensato a fare altro. A volte, si sono costruiti anche penitenziari, ma sono stati lasciati come cattedrali nel deserto, senza essere stati nemmeno aperti. Questo è quello che è avvenuto in tutti questi anni: il carcere come pattumiera della società; un po' di sporco lo buttiamo là e poi qualcuno lo gestirà. Vogliamo esprimere, come Gruppo Fratelli d'Italia, il nostro apprezzamento, la nostra vicinanza e la nostra gratitudine ai 40.000 agenti, donne e uomini, della Polizia penitenziaria che tutti i giorni rappresentano lo Stato nei nostri penitenziari e lo fanno veramente con grande abnegazione, pur non avendo un grandissimo stipendio, ma con la forte volontà di rappresentare le istituzioni, il nostro Stato e la nostra Italia, con la divisa. Lo fanno tra mille difficoltà, in strutture fatiscenti, come si è detto prima, e hanno a che fare anche con le persone che sono lì. C'è anche una percentuale di detenuti che si trova lì ingiustamente o che si vuole redimere, ma molti altri sono plurirecidivi e delinquenti che hanno commesso reati gravissimi fuori; molto spesso abbiamo mafiosi, camorristi, stupratori o violentatori che lo erano fuori dal carcere e che continuano a farlo dentro, usando le stesse tecniche, la stessa violenza e lo stesso atteggiamento minaccioso nei confronti degli agenti della Polizia penitenziaria. Se a Santa Maria Capua Vetere qualcuno ha sbagliato, è giusto che paghi, perché quello che si è visto non è accettabile, ma bisogna anche prendere le distanze da tutta una canea che abbiamo visto in questi mesi e giorni, in cui si è accusata la Polizia penitenziaria, puntandole il dito contro a prescindere, dimenticandosi della situazione di gravità in cui opera e ha a che fare con certi soggetti. Non è facile, perché a volte l'agente di Polizia penitenziaria non svolge solo la sua mansione e non rappresenta solo lo Stato, ma fa anche l'assistente sociale; abbiamo tantissimi casi di donne e uomini che fanno questo tutti i giorni nei nostri penitenziari. È quindi ingiusto dire che sono tutti violenti o che usano violenza, com'è stato detto su certa stampa. Ci si è ricordati solo di quell'episodio di Santa Maria Capua Vetere e ci si è dimenticati - tutti l'hanno fatto, signor Ministro - che ad esempio nell'ultimo anno e mezzo - sono dati che non fornisce Fratelli d'Italia, ma il suo Ministero - ci sono stati 1.234 casi, lo sottolineo, di aggressione e violenza nei confronti di appartenenti alla Polizia penitenziaria nelle nostre carceri, eppure nessuno ha mai fatto un dibattito su questo in Aula per dire cosa avviene lì. I nostri uomini in divisa nelle carceri non hanno a che fare con gli studenti della Bocconi, sia chiaro. Qui si parla di conoscere il carcere. Io conosco bene il carcere, lo conosco molto bene da tanti anni e conosco bene anche il personale che c'è lì dentro, quello in divisa e quello senza divisa, e anche gli utenti che frequentano i nostri penitenziari, quelli che in parte dobbiamo cercare di redimere, di portare sulla retta via, costruendo un percorso che possa reintegrarli nella nostra società. Purtroppo, sappiamo benissimo che lì dentro ci sono sacche larghissime di persone che commettevano reati gravissimi fuori e li continuano a commettere lì dentro. Francamente, rispetto alla soluzione che qualcuno ha proposto di concedere pene alternative e di farli uscire dal carcere, bisogna vedere a chi e per quale motivo, altrimenti poi non possiamo venire qua in Parlamento o in televisione, con la lacrima sul viso, a dire che una tale donna è stata aggredita perché il tale, uscendo dal carcere in permesso, è andato lì e l'ha fatta fuori, l'ha uccisa, l'ha violentata, le ha fatto del male o le ha dato fuoco. Dopo è troppo facile fare il pianto del coccodrillo. Queste cose vanno prevenute. Ci sono personalità malavitose all'interno del carcere che non devono uscire fuori, ma devono stare dentro e scontare la pena. Signor Ministro, uno dei fattori che porta alla redenzione e al recupero dei nostri detenuti in carcere è il rispetto delle regole: nel carcere ci sono delle regole, non può vigere la situazione in cui lì dentro ormai abbiamo percorsi di vigilanza attenuata, per cui i detenuti sono liberi di fare quello che vogliono, spesso ovviamente offendendo. Questo non fa parte dei 1.234 casi di aggressione nei confronti degli agenti della polizia penitenziaria; spesso gli agenti sono vittime di minacce e di offese lì dentro, ma neanche vanno a denunciarle. Come ha detto prima anche il senatore Caliendo, è bene che chi si comporta in un certo modo nel carcere non debba avere sconti o facilitazioni di pena, anche per quanto riguarda la legge Gozzini. Non è accettabile che uno lì dentro si comporti così, dia fuoco alle strutture o spacchi tutto, com'è successo nelle rivolte che sono state antecedenti ai fatti di Santa Maria Capua Vetere (non solo lì, ma in tutti i penitenziari d'Italia), e non paghi mai per quello che ha fatto. Infatti, sarebbe interessante sapere, anche nei confronti della magistratura, quanti di coloro che hanno commesso quei reati dentro i penitenziari, quelli che hanno spaccato tutto e sfasciato il carcere, hanno aggredito gli agenti nelle rivolte che ci sono state, abbia pagato in qualche modo per quello che ha fatto, in termini finanziari o penali. Io penso che siano molto pochi, a me risulta quasi nessuno: questo è inaccettabile. Se non si fanno rispettare le regole nei penitenziari, è impossibile percorrere strade che portino alla redenzione del reo, al suo reinserimento in un percorso che conduca al rispetto delle regole fuori dal carcere, nel momento in cui uscirà. Questo non avviene. Vige l'anarchia nel mondo dei nostri penitenziari e molto spesso succede che uno o due agenti - lo diceva un collega prima - si trovino ad avere a che fare con 70-100 detenuti nelle sezioni. Anche questa storia della carenza di personale è vecchia. Signora Ministro, c'è un concorso fatto nel 2019, che riguardava 745 allievi agenti della Polizia penitenziaria, che è fermo da due anni. Questi ragazzi hanno passato l'orale e devono fare le prove attitudinali ed è due anni che aspettano di farle, perché non vengono assunti. Le volevo dire, Ministro, ma lei lo saprà meglio di me, che nei prossimi cinque anni ci saranno 12.000 agenti di polizia penitenziaria in meno, perché andranno in pensione, oppure saranno riformati. Bisogna cominciare a parlarne e a pensare adesso a quello che sta accadendo, perché già sono pochi adesso nei nostri penitenziari, nei prossimi anni saranno ancora meno. Un intervento su questo va fatto. Volendo metterla in positivo, Ministro, il fattore importante anche del suo presentarsi qui, alla Camera prima e al Senato adesso, a parlare di questi problemi è che voi volete vedere cosa sta succedendo e ve ne state rendendo conto. Certo che non possiamo dare la colpa a lei per quello che è avvenuto negli ultimi decenni, in cui una certa politica se n'è fregata di quello che avveniva nel mondo del carcere e ha preferito dare indulti, sconti di pena e approvare provvedimenti svuota carceri. Questo è stato fatto ovviamente colpendo anche i cittadini che poi hanno subito il reato e hanno visto, semmai, coloro che hanno commesso il reato uscire facilmente dal carcere o stare in giro a commettere altri reati. Sarebbe molto facile prendere questa scorciatoia in modo da rispondere a ciò che l'Europa ci dice o ci impone, però noi dobbiamo fare ben altro e lei, Ministro, penso che in questo caso si sia resa conto di ciò che serve. Sono convinto che anche da parte di Fratelli d'Italia - noi siamo all'opposizione di questo Governo - se lei lavorerà nella direzione di affrontare i problemi e intervenire sulle realtà del mondo carcerario, troverà, come al solito, non un'opposizione fino a se stessa, ma un'opposizione propositiva e ovviamente troverà il nostro appoggio perché vogliamo la risoluzione dei problemi e non la polemica fine a se stessa.
2021-07-21	LN	BruzzoneFrancesco	Desidero soffermarmi su un tema che ho iniziato ad affrontare il 23 luglio 2019, quindi già prima del Covid, con un'interrogazione che, ad oggi, non ha ancora avuto risposta, tesa a fare chiarezza sulle interpretazioni discordanti, tuttora esistenti, tra uffici pubblici e studi commerciali in merito all'applicazione dell'IVA sulle operazioni di cessione di selvaggina da parte degli allevatori. Oggi, all'articolo 18- bis del provvedimento in esame, si legge che tra gli animali destinati all'alimentazione umana sono compresi anche gli animali vivi ceduti per attività venatoria, con la conseguenza che l'l'IVA scende al 10 per cento. Fornisco alcuni dati per far capire che non si tratta di una questione marginale. Nel nostro Paese, che in Europa è quello con la più alta concentrazione di fauna selvatica, sono circa 3 milioni i capi allevati e messi a disposizione di circa 2.500 aziende faunistiche e agro-faunistico-venatorie e degli allevamenti, tutti privati. Tutto ciò contribuisce al PIL nazionale per lo 0,8 per cento, come ho già detto ieri quando sono intervenuto sul tema della "venofobia". Nel nostro Paese sono 244 gli ambiti territoriali di caccia, 75 i comprensori alpini, 492 le riserve alpine e 20 i distretti venatori. Bene hanno fatto coloro che hanno avviato lo sviluppo della filiera alimentare di carne di selvaggina, nel rispetto della sicurezza alimentare e dell'ambiente, e bene ha fatto la Regione Lombardia a siglare un apposito protocollo di intesa su questo tema. Si tratta di carni pregiate, come dimostra il forte interesse nazionale dei ristoranti stellati. Si tratta di un settore dell'agroalimentare che merita un razionale intervento del legislatore. Dobbiamo agevolare lo sviluppo del consumo di queste carni anche con la modifica di norme esistenti ma abbondantemente superate. Noi diciamo: meglio le carni della nostra fauna selvatica piuttosto che gli insetti che ci propina l'Europa.
2021-07-21	LN	BruzzoneFrancesco	Vi ringrazio per l'attenzione, ma soprattutto ringrazio chiunque vorrà tenere conto delle cose che ho appena detto, perché inizia un percorso nuovo e credo che sia un percorso sano, anche se di chiara contrapposizione ad alcune proposte alimentari che arrivano dall'Europa.
2021-07-21	M5S	LanziGabriele	Il decreto-legge sostegni- bis punta a dare una spinta alle attività produttive del nostro Paese. Sono quasi 15 e mezzo i miliardi destinati a fondo perduto alle piccole e medie imprese, ai commercianti, agli artigiani, agli operatori turistici, agli agricoltori e a tantissimi altri comparti produttivi. La novità principale è che, di questi 15,4 miliardi, oltre 3 sono dedicati alle imprese che decidono di calcolare la loro perdita di fatturato dall'aprile 2020 invece che da gennaio. Altri 4 miliardi invece verranno erogati sulla base del risultato di esercizio, tenendo conto dunque dei bilanci consuntivi e non del fatturato. Dopo aver superato i codici Ateco, strumento che purtroppo si è reso necessario, ma che non ha contribuito a semplificare la vita degli italiani, abbiamo raddrizzato lo scenario anche sul fronte del fatturato, grazie al grande lavoro fatto dal MoVimento 5 Stelle durante l' iter parlamentare del provvedimento. Poi siamo riusciti a prorogare per altri cinque mesi il credito di imposta per gli affitti a uso commerciale per quelle attività che hanno visto andare in fumo oltre il 30 per cento del proprio fatturato. Abbiamo prolungato ulteriormente anche lo sconto sulle bollette energetiche per le nostre imprese e finanziato con 600 milioni di euro per l'anno 2021 una riduzione della Tari da parte dei Comuni in favore delle categorie colpite dalle chiusure. Per il settore sportivo è prevista la riproposizione per tutto il 2021 del credito d'imposta al 50 per cento sugli investimenti pubblicitari delle realtà sportive che investono nei settori giovanili, così come già precedentemente previsto per quelli effettuati nel secondo semestre del 2020. In più, si è incrementato con ulteriori 180 milioni di euro per tutto il 2021 il Fondo unico per il sostegno delle associazioni e società sportive dilettantistiche. Nel provvedimento in esame mettiamo un argine anche all'emorragia di giro d'affari di settori cruciali come quelli del tessile, della moda e del wedding. È prevista la proroga per tutto il 2021 del credito d'imposta nella misura del 30 per cento del valore delle rimanenze finali di magazzino per le imprese del tessile, della moda, della produzione calzaturiera e della pelletteria. Inoltre, per l'anno 2021 sono destinati 120 milioni di euro al Fondo per il sostegno delle attività economiche particolarmente colpite dall'emergenza epidemiologica, come gli eventi catering, i parchi tematici, gli acquari, i parchi e giardini zoologici, il wedding e le attività commerciali o della ristorazione operanti nei centri storici. Eccoci così al settore più colpito in assoluto, vale a dire quello del turismo, il cui fondo di sostengo viene incrementato di 150 milioni di euro, in particolare a beneficio di agenzie di viaggi e tour operator. È poi previsto un altro fondo da 50 milioni di euro per l'anno 2021 per erogare contributi in favore di iniziative di valorizzazione turistica dei centri storici dei Comuni in cui sono ubicati i siti riconosciuti patrimonio mondiale dell'umanità dall'UNESCO. Abbiamo voluto prolungare anche il credito d'imposta del 65 per cento per la riqualificazione e il miglioramento delle strutture ricettive turistico-alberghiere. Infine, signor Presidente, mi faccia esprimere soddisfazione per l'accordo raggiunto sul fronte delle compensazioni per quelle imprese impegnate nella realizzazione di opere pubbliche che si trovano a dover combattere con oscillazioni folli dei prezzi dei materiali. La pandemia, tra le tante sciagure, ci ha portato in dote anche rincari indiscriminati di tantissime materie prime e, per questo aspetto, si sta rivelando una vera e propria zavorra per moltissimi segmenti produttivi. Dopo aver fatto questo sforzo immane per dare precise garanzie a chi opera nel settore delle grandi infrastrutture, è necessario individuare il prima possibile strumenti per aiutare altri settori, anche all'interno dell'edilizia stessa. Un anno fa, quando il sottosegretario Fraccaro iniziò a ipotizzare l'idea di un superbonus al 110 per cento per la riqualificazione energetica e il miglioramento antisismico degli edifici privati, alcuni in quest'emiciclo ci presero per pazzi visionari. Ora, invece, tutte le forze politiche sono ben consapevoli di quanto quel meccanismo fiscale sia una locomotiva cruciale per la ripartenza della nostra economia e, in particolare, del settore dell'edilizia. Si tratta di una misura che dà concretezza a un termine - quello della transizione ecologica - sul quale per ora questa maggioranza ha saputo produrre soltanto tante chiacchiere e pochissimi contenuti. Mi preme sottolineare, però, un comportamento davvero disdicevole, che non può essere sottaciuto in alcun modo: mentre nelle Commissioni e nelle Assemblee parlamentari ci sforziamo di dare il massimo per formulare e migliorare decreti colossali come quello oggi al voto, fuori c'è gente che si attiva per abolire il reddito di cittadinanza e non per reale convinzione politica. I signori che blaterano certe fesserie, cannoneggiando il reddito di cittadinanza, lo fanno non certo per ideologia o perché hanno un'alternativa, ma solo per andare contro il MoVimento 5 Stelle e per interessi piccoli di consenso e bottega. A questi signori non importa nulla se i percettori del reddito di cittadinanza, nei mesi più difficili della storia repubblicana, sono riusciti a mettere in fila il pranzo con la cena. A questi signori non importa nulla se il nostro Paese ha uno dei tassi di povertà più alti dell'Unione europea, nell'ambito della quale, peraltro, tutti i Paesi - o quasi - hanno meccanismi simili di politica di sostegno al reddito, a dimostrazione del fatto che certi partiti qui presenti guardano all'Europa soltanto quando fa loro comodo. Diciamo una volta per tutte che il reddito di cittadinanza non è assistenzialismo, ma dignità: quella dignità che chi chiede di abolirlo dimostra di non avere.
2021-07-21	M5S	PiarulliAngelaAnnaBruna	Purtroppo quella delle carceri, nel corso degli anni, è stata una realtà scomoda. È stato più semplice adottare indulti, amnistie e provvedimenti svuota carceri, ma in realtà non abbiamo affrontato il problema reale della necessità di adeguamento degli organici e degli spazi. Abbiamo avuto condanne da parte dell'Europa. Parliamo di educazione, ma l'Europa ci ha segnalato dove gli spazi sono ridotti e dove c'è una scarsa illuminazione e non dimentichiamo che ci sono ancora celle con il bagno a vista.
2021-07-22	FI	GasparriMaurizio	Nell'imminente data del 4 novembre 2021 ricorrerà il centenario del Milite ignoto, un secolo dopo certe vicende, in un contesto ben diverso, in un'Europa dove i valori della pace e della convivenza si affermano e credo sia doveroso ricordare in maniera adeguata questo evento. In occasione di un anniversario così importante in termini morali ed educativi, come sottolineato anche dal Presidente della Repubblica nel discorso di fine anno e come ribadito più volte dallo stesso Ministro della difesa nel corso dell'intervento sulle linee programmatiche del Ministero, la memoria e la consapevolezza della nostra identità nazionale ci aiutano a costruire il futuro.
2021-07-22	FI	GasparriMaurizio	Pertanto, l'onore al Milite ignoto sarà un momento importante di riflessione, anche per le prospettive odierne e future di un'Europa che non dimentichi la storia e l'identità delle singole Nazioni.
2021-07-22	M5S	CroattiMarco	Signor Presidente, vorrei porre l'attenzione sul tema delle discoteche e delle sale da ballo. La decisione se riaprirle o meno è un tema che le sta portando all'attenzione pubblica. In realtà, dietro questo settore c'è una generazione economica molto importante, soprattutto degli imprenditori che pagano tasse, che hanno dipendenti, che stanno facendo grandissimi investimenti. Cito un imprenditore riminese, Enrico Galli, che nel febbraio 2020 ha acquistato una delle discoteche più importanti d'Italia e a fronte di un investimento molto alto, in 17 mesi ha aperto solo per qualche serata. È un momento molto difficile per questo settore. Il ministro Garavaglia ha dato una grande disponibilità per discutere il tema di una riapertura, in questo momento, ordinata, coordinata e precisa. Attualmente, ogni angolo delle nostre città sta diventando una discoteca assolutamente fuori controllo: ci sono feste da tutte le parti, notevoli problemi di ordine pubblico che i locali in realtà possono gestire. Ci vuole assolutamente molta prudenza in questo momento, quindi ringrazio il Ministro per la disponibilità e per il lavoro che sta facendo con il comitato tecnico-scientifico per poter riaprire con delle linee guida corrette, perché è assolutamente importante mantenere la salute pubblica al centro di ogni dibattito. Auspico che questo settore, che è stato colpito in maniera molto forte dalla pandemia, possa avere ristori e aiuti sufficienti. In realtà, tale settore viene sempre collegato ai giovani, ma tocca tutte le generazioni in maniera trasversale. In questo momento non lo si può lasciare indietro, ma bisogna garantirgli un aiuto e una vicinanza e ci tengo a ricordarlo perché questo settore viene sempre preso in esame per essere castigato, mentre sul tavolo ci sono delle proposte molto importanti che il Parlamento deve portare avanti. In ambito fiscale, bisogna bloccare la cessione delle licenze che sta avvenendo in questo momento e soprattutto bisogna far rientrare questi locali nel settore della cultura, nel cui ambito avrebbero poi la possibilità di utilizzare le risorse del FUS e di ammortizzare l'IVA come tutti gli altri settori culturali e come avviene in tutti gli altri Paesi d'Europa. Bisogna soprattutto abolire la tassa sull'intrattenimento e intervenire sull'articolo 100, che è una vera problematica per questo settore. In un momento di grande difficoltà in cui si parla sempre di discoteche, bisognerebbe mettere al centro del discorso il rinnovamento di questo settore, sostenendone la riforma.
2021-07-22	M5S	SantilloAgostino	Giova a tutti ricordare che la certificazione del credito di imposta, la cessione del credito di imposta e la circolazione "n volte" del credito di imposta introdotta nel maggio 2020 con il superbonus al 110 per cento hanno fatto sì che l'Italia diventasse la prima economia europea a raggiungere i livelli di produzione delle costruzioni addirittura del periodo pre-Covid: l'unica in Europa.
2021-07-22	PD	MancaDaniele	Signor Presidente, colleghi, rappresentanti del Governo, accompagnare il Paese fuori dalla crisi e, al tempo stesso, scongiurare danni permanenti al nostro tessuto produttivo, insieme al consolidamento della ripresa in atto, anche per aiutare, sostenere e favorire l'uscita dalla crisi e la ripartenza della nostra economia, sono i cardini fondamentali del decreto sostegni primo e del secondo. Essi rappresentano, per il nostro Paese, non solo in termini quantitativi, ma anche per la scelta politica e culturale che sta alla base di questi decreti, le radici fondamentali dell'identità del Paese. I 76 miliardi di euro sono utilizzati per sostenere le imprese, per aiutare le partite IVA colpite dalle difficoltà della pandemia, per sostenere il sistema sanitario pubblico nell'attraversare una fase molto difficile e complessa della vita economica e sociale del nostro Paese. In quanta difficoltà si è consolidato quel diritto alla salute, che le risorse che abbiamo destinato hanno aiutato a consolidare! I capisaldi di questi decreti-legge sono le ragioni fondamentali per le quali esprimiamo non solo la conferma della fiducia nei confronti del Governo, ma anche una condivisione di metodo e di merito, sulla quale abbiamo consolidato le azioni fondamentali, che hanno portato l'identità del Partito Democratico ad attraversare questa fase di crisi pandemica, attraverso principi e valori molto importanti, che non dobbiamo mai dimenticare: il sostegno al lavoro, ma nello stesso tempo la consapevolezza che c'era un ritardo culturale da colmare nel sostegno e nella protezione di una moltitudine di partite IVA, di piccole e medie attività, che non avevano tutele e che ci hanno messo di fronte al tema drammatico della necessità di trovare una soluzione anche per il sistema della piccola e media impresa, che contribuisce alla qualità della vita dei nostri centri storici e della nostra economia. È stato dunque un lavoro fondamentale, che aveva radice nel non lasciare da sole le persone e nel non lasciare da sole le imprese. Non c'è conflitto possibile tra capitale e lavoro dentro queste dinamiche. C'era l'obiettivo di unire il Paese, in un grande sacrificio complesso e difficile, per uscire da questa crisi pandemica. Diciamo francamente che abbiamo utilizzato 200 miliardi di euro di indebitamento netto nel 2020 e 76 miliardi nel 2021, abbiamo portato il rapporto tra deficit e PIL all'11,8 per cento e, se a questo aggiungiamo le fondamentali e importanti risorse del Piano nazionale di ripresa e resilienza, due terzi delle quali anch'esse ad indebitamento netto, siamo di fronte ad un obiettivo cruciale: essere consapevoli che la sostenibilità del nostro debito passa attraverso una nuova crescita strutturale e attraverso la rimozione di quei problemi strutturali che l'Italia ha sempre avuto, nella bassa crescita. Lo dico perché le riforme che accompagnano questi provvedimenti sono fondamentali per affrontare temi strutturali, che tenevano l'Italia tra i Paesi con la più bassa crescita economica nella dimensione europea. Pensate al tema dei giovani, dell'altissimo tasso di disoccupazione giovanile, pensate ai temi della natalità, perché oggi il tema fondamentale sarà proprio quello di mettere a disposizione del Paese e di questa nuova crescita economica le risorse umane sufficienti per abbracciare il futuro. La conversione in chiave ecologica dell'economia e la transizione ambientale e digitale, ma allo stesso tempo anche la transizione sociale, che dobbiamo costruire e programmare, richiedono uno sforzo nuovo sul versante della formazione e della promozione delle competenze. Già oggi non siamo abituati ad una crescita del 6 per cento, perché pur di fronte ad una caduta del PIL del 9 per cento, una crescita del 6 per cento è differente dalla caduta del 9 per cento e richiede ci siano risorse umane sufficienti e necessarie per accompagnare questa crescita. Lo dico con grande franchezza, nei confronti del Governo prima di tutto: mettiamo al centro i processi della formazione e dell'istruzione, perché non c'è futuro se non accompagniamo una conversione delle risorse umane indirizzate ad essere protagoniste di questa nuova crescita. Siamo condannati a crescere strutturalmente oltre 2 punti e mezzo di PIL, per rendere sostenibile il nostro debito. È dunque evidente - e lo dico con grande franchezza - che ci sentiamo orgogliosi anche del lavoro svolto nel precedente Governo, e ancora rafforzato da questo Governo, nella costruzione del nuovo volto dell'Europa. Next generation EU compie un anno; sembra un secolo, ma in realtà è un anno che abbiamo di fronte un nuovo volto dell'Europa: un'Europa che si appresterà, attraverso il Next generation EU, a rendere strutturale una riforma del Patto di stabilità, perché si cancellerà finalmente l'Europa dei "segni meno", dei tagli lineari, dell' austerity, dell'esclusiva attenzione alla dimensione economica. Ci sarà infatti inevitabilmente bisogno di rendere strutturale Next generation EU per favorire strutturalmente una crescita più alta. È evidente che l'utilizzo veloce delle risorse e, nello stesso tempo, l'indirizzo delle risorse verso la transizione vanno perseguiti con coraggio e senza ambiguità: ci può infatti costare di più una manutenzione ordinaria dell'esistente che un investimento che occupi e promuova nuova economia. Dobbiamo prendere in mano le filiere produttive; dobbiamo costruire un piano regolatore dello sviluppo economico. Ci vuole un piano regolatore, perché l'Italia deve inevitabilmente scegliere quali sono le direttrici fondamentali del proprio sviluppo economico. Se coglieremo questa opportunità, avremo un nuovo volto dell'Europa, caratterizzato dalla riforma del Patto di stabilità, dal consolidamento di Next generation EU, da una riforma orientata verso la sostenibilità economica, da una nuova crescita economica, dalla transizione energetica, digitale e sociale. Il Patto di stabilità dovrà favorire gli investimenti, non bloccarli, come è successo prima della pandemia. Ci sentiamo figli di questo nuovo europeismo: il Partito Democratico ha lì le sue radici. Lo dico agli amici senatori della Lega e anche ai colleghi di Fratelli d'Italia: non ci può essere ambiguità, non c'è spazio per un processo ambiguo nelle relazioni tra noi e l'Europa. Il protagonismo dell'Italia nei confronti dell'Unione europea è indispensabile per consolidare questo progetto. Non c'è spazio per abbracciare Orbán strutturalmente e politicamente, per una foto o un messaggio ambiguo. Non c'è spazio nemmeno per correggere i limiti che ci possono essere stati nella comunicazione, nell'esercizio delle funzioni e anche nella promozione delle campagne vaccinali. Nessuno nega che ci sono stati limiti, ma per noi - lo dico chiaramente - non si correggono questi limiti rinunciando alla scienza, rifiutando o contrastando le indicazioni della comunità scientifica.
2021-07-27	FI	VitaliLuigi	Lo abbiamo già ripetuto più volte in quest'Aula, ma purtroppo siamo stati unica vox in deserto clamantis e non credo che le cose siano cambiate. Ci troviamo a dover discutere - più che altro a prendere atto - della conversione di un decreto-legge senza che questo ramo del Parlamento possa muovere una foglia; possa intervenire con un minimo di emendamento; possa rendere compatibile un provvedimento di questo genere con le necessità che la storia di ognuno di noi, in quest'Aula, ha maturato. Molti di noi sono stati amministratori comunali, provinciali e regionali e quindi sanno perfettamente, a proposito di sburocratizzare e snellire le procedure, quali sono le esigenze e le aspettative. Il provvedimento in esame necessitava di un robusto intervento parlamentare, e cioè dei rappresentanti dei cittadini, perché molte volte i provvedimenti sono figli della burocrazia ministeriale, soprattutto quando i capi dei Ministeri sono non politici, ma persone della società civile e quindi ostaggio - se mi è consentito il termine - dei burocrati dei loro Ministeri. Ecco allora che la funzione del Parlamento è proprio attualizzare e trasferire quella mole di esperienza, che ognuno di noi ha maturato nella sua attività politica, nei provvedimenti che servono ai cittadini. Quindi, mi auguro di non essere più costretti a esaminare provvedimenti a scatola chiusa, con tutto il rispetto del lavoro fatto dai colleghi della Camera dei deputati, che hanno quasi raddoppiato il numero degli articoli. Questa è la questione di metodo. Per quel che riguarda la questione di merito, non possiamo che essere favorevoli a un intervento che mira non soltanto a velocizzare e a rendere certi i tempi nelle procedure amministrative. C'è un salto culturale che nessuno ha segnalato ed evidenziato. C'è un cambio di paradigma, e cioè il cittadino, sia esso imprenditore, utente o persona qualunque, non è più visto come colui che vuole frodare lo Stato, il Comune o l'amministrazione: è visto come una persona con la quale si deve collaborare. Quindi, è la pubblica amministrazione ad essere al servizio del cittadino e non viceversa. Probabilmente c'è voluta l'autorevolezza del presidente Draghi, ma c'è voluta anche la spada di Damocle della tempistica imposta dall'Europa per poter avere i primi 25 miliardi di euro e arrivare poi, a scadenza, ai 209 miliardi di euro. Allora ben venga questa situazione: può darsi che non tutti i mali vengano per nuocere, se il nostro Paese cambia e inverte la rotta. Ci sono molte iniziative nel provvedimento in esame che sono stati cavalli di battaglia del nostro Gruppo, del nostro movimento, del nostro partito, a partire appunto dai tempi certi nel rilascio di autorizzazioni e nella valorizzazione del silenzio-assenso della pubblica amministrazione. È chiaro che il Governo si è dovuto munire di una serie di organismi che hanno il compito di controllare e verificare in concreto l'andamento dell'esecuzione e della realizzazione dei progetti, che sono sempre conseguenza della necessità di ottenere quelle somme. Anche a tale proposito, ci siamo sempre riempiti la bocca della transizione ecologica e del cambio di marcia rispetto all'essere schiavi dell'energia fossile, ma abbiamo creato una serie di paletti per le energie rinnovabili. Tutti vogliamo liberarci dalla schiavitù del carbone, ma nessuno vuole realizzare sul proprio territorio i parchi eolici o i pannelli fotovoltaici. Pertanto, questo intervento normativo consente di avere tempi certi e di incoraggiare veramente la transizione ecologica, che è fondamentale. In tema di digitalizzazione abbiamo bisogno di fare passi avanti molto importanti, e mi auguro che queste norme non abbiano la vita del PNRR perché rischieremmo di aver accelerato per tanto tempo per poi ritornare indietro. Mi auguro che queste norme possano valere a regime. Ne cito una fondamentale. È stata stabilita la norma per la quale non è possibile fare ricorso al TAR e avere la sospensiva per un'opera che riguarda il PNRR. Ebbene, personalmente la estenderei a tutte le attività della pubblica amministrazione, perché questo è veramente un cancro che impedisce lo sviluppo del nostro territorio. Quindi, mi auguro che le misure previste siano l'inizio di una nuova stagione e che, migliorate sicuramente, possano valere a regime, e non in una fase eccezionale come quella che stiamo vivendo e che non possiamo permetterci il lusso...
2021-07-27	LN	ArrigoniPaolo	Il passaggio a quello che molti dipingono come un sistema energetico pulito determina un significativo fabbisogno di rame, litio, nichel, cobalto, zinco e terre rare. È inevitabile, dunque, che la richiesta crescente di queste materie prime, vero e proprio monopolio della Cina, che possiede anche molte concessioni minerarie in Africa, determinerà lo spostamento del baricentro della geopolitica mondiale. In Italia e in Europa dovremo certamente realizzare gigafactory per produrre batterie, pannelli fotovoltaici, elettrolizzatori per idrogeno, ma comunque sia ci legheremo mani e piedi al gigante d'Oriente per metalli e minerali. Occorre saperlo. Quello dei minerali non è il solo lato insidioso della corsa dell'Europa alla decarbonizzazione. Il vecchio continente è responsabile solo del 9 per cento delle emissioni globali di anidride carbonica e l'accelerazione di Bruxelles nel tagliare le emissioni del 55 per cento al 2030 rischia di aumentare le già forti asimmetrie esistenti nel mondo globalizzato. Portare avanti a tappe forzate il green deal europeo senza che le altre potenze economiche facciano lo stesso, come purtroppo il recente G20 dimostra, espone l'Europa ad un forte rischio di catastrofe economica, senza che l'ambiente ne benefici in alcun modo, perché il nostro sforzo verrà vanificato.
2021-07-27	LN	ArrigoniPaolo	L'Europa, che di fronte a questi enormi rischi dovrebbe dunque puntare ad una transizione ecologica graduale e condivisa, purtroppo è pervasa da un'ideologia ambientalista, come dimostrato dalla recente proposta della Commissione europea con il pacchetto Fit for 55. L'estensione dell' emission trading scheme (ETS) ad altri settori porterà ulteriori rincari per tutti, mentre la previsione della messa al bando dal 2035 delle auto a combustione interna è pericolosa e inaccettabile.
2021-07-27	LN	ArrigoniPaolo	Per Pechino, seconda economia mondiale e primo produttore di anidride carbonica (con il 28 per cento), oggi la priorità non è decarbonizzare, ma costruire ancora centrali a carbone per produrre energia elettrica a basso costo, perché l'energia elettrica è un importante fattore di produzione. Per questo in un simile contesto internazionale, in assenza di garanzie e impegni precisi e condivisi da parte di tutti, l'Europa deve essere prudente nel cercare di essere la prima della classe, perché le policy troppo spinte verso la decarbonizzazione stanno determinando forti aumenti di prezzo delle quote di anidride carbonica che hanno portato al recente tremendo aumento delle bollette in Italia: del 10 per cento per la luce e del 15 per cento per il gas
2021-07-27	LN	BriziarelliLuca	, oppure qualche riunione di maggioranza, quando stavamo insieme al Governo. Se siamo in ritardo di tre anni, è perché quando la Lega, con forza, ha posto sul tavolo la necessità di rivedere - perché no? Per una volta va detto - in ottica europea il problema del codice degli appalti, non è stato fatto. Basterebbe stracciare quello che c'è, che non semplifica e ritarda e nemmeno dà garanzie sul piano della lotta alla corruzione e al malaffare, e prendere le linee generali che valgono in Europa. Non è mai troppo tardi, si potrebbe cominciare a farlo ora. Del resto - magari questo è sfuggito ai più, perché è notizia di appena una settimana fa - lo farà l'Esecutivo, tenuto conto che è stato depositato un disegno di legge delega che, qualora dovesse essere approvato, affida proprio al Governo Draghi - finalmente, diciamo noi - il compito di mettere mano a quello che è il problema dei problemi per quanto riguarda il settore degli appalti.
2021-07-27	LN	PepePasquale	Chi sono questi terroristi? Coloro secondo i quali con questo Piano il Mezzogiorno non ha l'attenzione che merita. In realtà non è così, perché il programma dà attenzione al nostro Paese, all'Italia tutta, quindi anche al Mezzogiorno. In modo particolare, il testo dedica alcuni articoli al Mezzogiorno laddove considera la riforma, sebbene come inizio, delle ZES, delle aree interne, della governance dell'Agenzia per la coesione territoriale, dell'accelerazione dei procedimenti di confisca dei beni tolti alla mafia. Sono misure che rendono molto orgogliosa la Lega, considerato che il progetto per il Mezzogiorno che abbiamo presentato con Matteo Salvini alcuni mesi fa, intitolato «Sud. La Lega. L'Italia», pone proprio attenzione sulle ZES e sulle aree interne. C'è poi l'emendamento che riguarda il famoso 40 per cento, ma su questo ritorno dopo. Che cosa voglio dire in quest'Aula, Presidente? In realtà il problema per il Mezzogiorno è stato rappresentato da due figure: da un lato, i pontificatori pessimisti; dall'altro, i governanti incapaci. Chi sono i pontificatori pessimisti? Quelli che devono creare per forza il pathos, senza il quale la sceneggiata non viene fuori per bene, e che dicono sempre che c'è qualcosa che non va; si sforzano di mettere in campo filosofie molto articolate, in alcuni casi anche distorte, ma mai azioni concrete in grado di garantire crescita e sviluppo. Per esempio, i pontificatori pessimisti attuali sono coloro i quali vorrebbero fare cartastraccia della riforma del procedimento penale della Cartabia; cosa che non sta né in cielo né in terra perché è una riforma importante per il nostro Paese, ma anche e soprattutto per il PNRR. Poi ci sono i governanti incapaci, quelli che hanno avuto in questi anni milioni e milioni di risorse che sono state sperperate perché non c'è stata crescita. Riflettevo oggi con un mio amico: se ancora oggi, come quarant'anni fa, tanti giovani e meno giovani continuano a emigrare dal Sud per andare a cercare lavoro altrove evidentemente qualcosa non ha funzionato. Se per creare un'infrastruttura, sia essa viaria o una condotta idrica per portare acqua nei campi - ci vogliono venti-trent'anni, qualcosa evidentemente non ha funzionato. Mettiamo i puntini sulle "i" rispetto all'emendamento di cui parlavo prima. Un emendamento sottoscritto anche dalla Lega, che inserisce all'interno dell'articolo 2, il comma 6 -bis, che provo a segnare in stampatello cosicché i terroristi psicologici che stanno all'esterno possano capirlo, secondo cui al Sud deve essere destinato almeno - e sottolineo almeno - il 40 per cento delle risorse previste dal PNRR che non sono ancora state territorialmente allocate. A queste risorse vanno aggiunte quelle già allocate territorialmente all'interno del PNRR. Si tratta, quindi, di risorse che vanno ben al di là del 40 per cento dell'intero plafond a disposizione. Abbiamo detto quanto serve, come avevamo fatto già in passato. Abbiamo avuto tante risorse dall'Europa. Adesso preferiremmo si facesse un salto di qualità, ossia che si capisse cosa serve al Sud: fare strategia, non fare clientela, guardare al futuro e non all'oggi. Occorre soprattutto capire come investire queste risorse. Signor Presidente, dobbiamo comprendere che questa è un'occasione storica per l'Italia, ma ancor di più per il Mezzogiorno. È un'occasione storica per accorciare le distanze tra i territori, che non si può consumare come è stato fatto in passato. Noi siamo ancora nell'obiettivo 1. Ricordo che quando la mia Regione tornò nell'obiettivo 1 vi fu un'esultanza generale da parte di quella classe dirigente di sinistra che amministrava la nostra Regione; esultava, perché non percepiva che rimanere nell'obiettivo 1 era una disfatta, dal momento che ancora non avevamo raggiunto quei risultati che negli anni precedenti avremmo dovuto raggiungere. A loro non interessa la crescita di un territorio o di una comunità; interessa avere risorse da poter spendere, più o meno alla bisogna, senza una visione strategica. Questo è il punto di demarcazione, oltre il quale non si può più andare adesso. Ora o mai più. Visione, coraggio e responsabilità.
2021-07-27	M5S	DiGirolamoGabriella	Per quanto riguarda il subappalto, in questo decreto-legge se ne modifica la disciplina con alcune norme che entrano in vigore immediatamente ed altre che hanno efficacia differita, a decorrere dal 1° novembre 2021. Tra quelle che entrano in vigore subito vi è la norma che dispone che, fino al 31 ottobre 2021, il subappalto passerà dal 30 per cento ad un massimo del 50 per cento. Viene di conseguenza abrogato l'articolo 1, comma 18, del decreto-legge sblocca cantieri, che prevedeva una norma transitoria che fissava la quota massima al 40 per cento fino al 31 giugno 2021. Questo permetterà certamente un'accelerazione dei lavori e possiamo accettarlo, anche se per il MoVimento 5 Stelle l'ideale sarebbe stato restare alle soglie già valutate e ponderate in precedenza: quindi non uno zero per cento, ma neanche un 100 per cento, come chiede l'Europa. L'ideale sarebbe stato proprio restare come già definito e, quindi, su una quota del 30 o 40 per cento in ordinario.
2021-07-27	M5S	MontevecchiMichela	Sullo sfondo del Piano nazionale di ripresa e resilienza e degli obiettivi di questo decreto-legge, c'è un obiettivo primario, che è la lotta globale ai gas climalteranti. Ciò significa combattere il surriscaldamento globale e cercare di contrastare così i fenomeni climatici estremi e avversi dovuti ai cambiamenti climatici. Dunque, dobbiamo fare molta attenzione, perché questo chiaramente ci impone un efficientamento energetico. Ma dobbiamo anche fare attenzione che la nostra necessità di decarbonizzare e di efficientare la produzione energetica da fonti di energia rinnovabili non possa, in qualche modo, andare a compromettere la biodiversità, gli ecosistemi - di cui l'Italia, tra l'altro, vanta il primato in Europa per numero - e l'ambiente in generale.
2021-07-27	M5S	SantilloAgostino	I miliardi di fondi che arriveranno al nostro Paese grazie al Piano nazionale di ripresa e resilienza, avuti - ricordiamocelo sempre - grazie all'eccellente lavoro svolto dal precedente Governo Conte II, sostenuto dal MoVimento 5 Stelle, chiaramente fanno gola a tanti. Noi quindi dobbiamo essere bravi non solo a spenderli rapidamente e bene, per avanzare la spesa nei confronti dell'Europa, ma anche - cosa ancora più importante - a spenderli nel rispetto delle regole. Questo è il motivo per cui intervengo.
2021-07-27	PD	StefanoDario	Signor Presidente, onorevoli colleghi e colleghe, rappresentanti del Governo, giunge all'esame anche della nostra Assemblea il decreto-legge n.77 del 2021, che stabilisce la governance del PNRR e individua misure di semplificazione delle procedure amministrative, necessarie all'attuazione di un piano ambizioso. Si tratta di un passaggio che purtroppo, come ormai spesso accade, in Senato è meramente formale, in una sorta di dimensione nuova, che viviamo - quella di un monocameralismo di fatto - ma che è comunque fondamentale, per dare il via ad un provvedimento che permette al nostro Paese di farsi trovare pronto per la sfida del PNRR, a cui molto abbiamo lavorato nei mesi scorsi, anche in sede parlamentare, per definire programmi, misure e destinazione delle risorse. Come afferma l'articolo 1 del decreto-legge in esame, diamo diretta attuazione agli obblighi derivanti dal regolamento n. 241 del 2021, sul recovery and resilience facility, divenuto ormai noto nelle nostre discussioni, e procediamo in primo luogo a definire l'organizzazione della gestione del piano. Bene, quindi, l'istituzione della cabina di regia presso la Presidenza del Consiglio, che dovrà consentire una centralizzazione delle funzioni di indirizzo nei confronti dei vari soggetti che saranno chiamati a dare attuazione al Piano e che dovrà fungere anche da stanza di compensazione delle eventuali criticità che dovessero insorgere, e che pure sono in qualche modo immaginabili. Bene anche la valorizzazione del ruolo delle Regioni, dei Comuni, delle Province e dei soggetti del partenariato economico, sociale e territoriale, anch'essi chiamati a dare il loro contributo nella cabina di regia. Bene anche il titolo II della parte prima sui poteri sostitutivi che specifica un punto che avevamo segnalato nelle nostre relazioni in fase di predisposizione del PNRR. Si prevede infatti che, qualora la mancata azione di Regioni o enti locali in qualità di soggetti attuatori metta a rischio il conseguimento degli obiettivi intermedi e finali, operi una procedura di sostituzione dell'amministrazione inadempiente affinché, anche tramite un commissario ad acta, siano adottati gli atti necessari all'esecuzione dei progetti. Come tutti i colleghi e le colleghe sanno, sono stati due i punti che abbiamo e che ho cercato in prima persona di valorizzare in questi mesi. Il primo è il rilancio del nostro Mezzogiorno. Non mi stancherò mai di parlare di questo. Molto è stato detto e scritto sul fatto che il PNRR rappresenti un'occasione unica per avviare il rilancio del Mezzogiorno e per la ripresa del processo di convergenza con le aree più sviluppate del Paese. Lo abbiamo rappresentato con forza nei documenti parlamentari e in tutte le iniziative politiche che abbiamo portato avanti in questi mesi. Anche oggi, nella Commissione che mi onoro di presiedere, nel nostro parere abbiamo voluto metterlo bene in evidenza. Abbiamo avuto anche ripetute interlocuzioni con i ministri Provenzano, prima, e Carfagna, poi, affinché le risorse del PNRR affluissero nella misura di almeno il 40 per cento alle Regioni del Mezzogiorno. Molti progetti del Piano avevano una destinazione territoriale specifica, ma molti altri erano a gestione di amministrazioni centrali, quindi con il rischio di perdere una parte delle risorse. In tal senso c'erano stati alcuni allarmi lanciati dagli organi di stampa che lamentavano una perdita di fondi per le Regioni meridionali. Ecco perché sono soddisfatto della previsione contenuta nel decreto-legge, per cui le amministrazioni centrali titolari di interventi previsti nel PNRR dovranno assicurare il vincolo di destinazione del 40 per cento delle risorse allocabili territorialmente alle Regioni del Mezzogiorno attraverso bandi che prevedano, però, delle clausole, come bene si è impegnata la ministra Carfagna anche in quest'Aula rispondendo a una mia interrogazione. Si tratta di una specificazione doverosa che permetterà a tutte le amministrazioni di operare al meglio per la riduzione di quei divari territoriali che l'Europa ci chiede da troppo tempo di rimuovere, di sanare. Non è conforme ad essa, ad esempio, prevedere un punteggio maggiorato per gli enti che possono offrire un cofinanziamento alle risorse del PNRR. Questo significherebbe infatti che i Comuni del Mezzogiorno sarebbero in parte tagliati fuori dai bandi, visto che sono in situazioni di dissesto e pre-dissesto, e non per responsabilità degli amministratori locali, o almeno non sempre. I divari, così, anziché diminuire, rischiano di aumentare, anzi, aumenterebbero sicuramente. La norma di legge contenuta nel decreto-legge che oggi discutiamo eliminerà questo rischio perché i bandi dovranno vincolare il 40 per cento delle risorse disponibili alle Regioni del Mezzogiorno. Si tratta di una precisazione importante e decisiva che abbiamo molto apprezzato. Il secondo punto su cui mi soffermo velocemente - e mi avvio alla conclusione - è il ruolo del Parlamento. Abbiamo già contribuito, durante l'esame delle linee guida e del progetto di Piano nazionale di ripresa e resilienza, supportando l'azione del Governo nella fase di predisposizione dei documenti, evidenziando criticità e spesso suggerendo proposte e temi che io credo abbiano di molto modificato l'impianto che poi abbiamo inviato a Bruxelles e che Bruxelles ha apprezzato. Ora dobbiamo cambiare schema e porci nella condizione di chi dovrà garantire l'effettiva realizzazione dei tanti progetti e delle tante riforme che il PNRR ci assegna come Paese. Le norme approvate alla Camera sul monitoraggio da parte del Parlamento, che forse - lo dico con grande onestà intellettuale - avremmo voluto anche un po' più incisive e che forse dovremo immaginare di completare in corso d'opera, dovranno servire a far sì che tra soggetti attuatori, Governo e Camere si sviluppi una dialettica proficua, nel generale interesse del Paese al completamento dei progetti concordati con le istituzioni europee e all'ottenimento delle relative risorse. L'attuazione del PNRR è una sfida per tutti noi e dovremo essere pronti, anche come Parlamento, a continuare a dare il nostro contributo. È una sfida che non possiamo fallire. Non possiamo fallire nella riduzione delle differenze di genere, generazionali e territoriali. È una sfida che dobbiamo interpretare con tutte le migliori energie e risorse. È una sfida che per il Mezzogiorno vale doppio. È finito il tempo in cui si poteva immaginare di scaricare sugli amministratori locali del Mezzogiorno la responsabilità delle divergenze, delle differenze, dei differenti standard nei servizi infrastrutturali che noi viviamo in quel territorio. Dobbiamo affrontarla insieme, perché i diritti universali e le infrastrutture non sono un tema nelle mani e nelle prerogative degli amministratori locali, ma abbiamo bisogno che se ne faccia carico uno Stato democratico e civile. È questo un tema prezioso su cui io non demorderò; condurrò una battaglia insieme a tanti altri colleghi, ma mi sembra che le indicazioni contenute in questo decreto-legge ci aiutino a coltivare la speranza di poter raggiungere un piccolo sogno e di conquistare qualche spazio di civiltà anche nel Mezzogiorno d'Italia.
2021-07-28	FI	PaganoNazario	Il Governo Draghi ha prodotto anzitutto il Piano di ripresa e resilienza, un primo obiettivo fondamentale che ha dato la possibilità di chiedere all'Europa una serie di aiuti agli investimenti che si traducono in circa 200 miliardi di euro, che danno un'opportunità vera al nostro Paese di rilanciare la propria economia dopo un anno di depressione e di crisi economica terribile. Ebbene, bisogna saper cogliere quest'occasione.
2021-07-28	FI	PaganoNazario	Il Governo sta riconquistando uno standing e un'autorevolezza che aveva perduto in Europa e l'Europa sta conquistando un posizione che, evidentemente, prima non aveva. La crescita dei Governi e dei movimenti sovranisti oggi è in difficoltà, perché l'Europa sta finalmente dando delle risposte in termini di solidarietà verso i Paesi più deboli, assumendo una serie di posizioni che dimostrano e danno la sensazione che quella attuale è un'Europa diversa. L'occasione e l' opportunità che ci vengono date sono fantastiche, le dobbiamo saper cogliere e il decreto-legge semplificazioni, al nostro esame, ci offre l'opportunità di dare esecuzione al Piano nazionale di ripresa e resilienza, costituendo di fatto lo strumento attuativo del PNRR. Certamente dobbiamo metterlo alla prova. Si tratta di un decreto-legge partito con 67 articoli iniziali a cui ne sono stati aggiunti dalla Camera dei deputati 54 e oggi ne conta 121. Di certo in questi 121 articoli molte cose sono state fatte e molte altre se ne potevano fare. Dobbiamo ringraziare i Ministri di Forza Italia - lo dico al sottosegretario Bergamini - perché ad esempio il ministro Brunetta ha avuto un ruolo straordinariamente importante nel decreto-legge in esame, come lo sta avendo anche nel decreto-legge reclutamento, all'esame della 1ᵃ e della 2ᵃ Commissione permanente del Senato. Dobbiamo dunque ringraziarli per l'opera che stanno svolgendo e per il passo in avanti che si sta portando avanti. Pertanto, diciamo con fiducia che il nostro approccio culturale liberale è finalizzato a superare un certo tipo di cultura, attraverso la nostra cultura liberale: per noi i sì devono essere superiori ai no. Siamo infatti per dire sì agli incentivi e per dire no ai divieti. Il nuovo approccio dell'ambientalismo non può che essere questo: la cultura del fare proiettata verso una nuova modernità.
2021-07-28	LN	CampariMaurizio	La Lega oggi è al Governo per questo, per dare un'impostazione di lavoro positiva, in cui le cose si facciano, un Governo del buon senso che abbia la capacità di trovare soluzioni e di basarsi sulla ricerca del lavoro. Per questi motivi noi siamo al Governo e vogliamo restarci. Abbiamo subito costanti tentativi di escluderci dall'Esecutivo; c'è un evidente asse a Sinistra, che tra l'altro è sinonimo di egoismo a discapito del volere degli italiani, perché è abbastanza ovvia questa miopia politica che va a minare l'unità dell'azione del Governo, infastidendo anche il presidente Draghi e creando divisioni totalmente insensate, inutili e aberranti in un momento di difficoltà come questo. Con questi tentativi di innervosirci, come quelli che ci sono stati, per esempio con le consulenze a Fornero e ad Arcuri, con tutti questi tentati sgarri, un dubbio ci viene per forza: forse qualcuno vuole gestire i soldi del PNRR da solo, come, dove e con chi ne ha voglia? Qualcuno forse rimpiange il PNRR di Conte, quello che l'Europa stava per bocciare. Sappiate però che questo non funziona, perché la Lega sta qui, determinata, come un baluardo per la difesa degli italiani.
2021-07-28	M5S	QuartoRuggiero	Signor Presidente, il 14 luglio l'ISPRA ha presentato il rapporto sul consumo di suolo per il 2021. Era il giorno in cui l'Europa era flagellata da intense piogge rilevatesi catastrofiche proprio a causa del consumo di suolo. Ne parlo poi oggi, nel mentre disastrosi flash flood stanno colpendo la Valtellina e il comasco, Chiavenna, Blevio, Cernobbio con le sue vie trasformate in torrenti furiosi. Dice il rapporto che il consumo di suolo, il degrado del territorio e la perdita delle funzioni ecosistemiche continuano a un ritmo insostenibile e, nel 2020, nonostante il lockdown, 57 chilometri quadrati di aree agricole e naturali sono state sostituite da nuovi cantieri, edifici e infrastrutture, più di 15 ettari al giorno, un campo di calcio all'ora, due metri quadrati al secondo. Le conseguenze sono anche economiche, e i costi nascosti che l'Italia potrebbe essere costretta a sostenere a causa della perdita dei servizi ecosistemici dovuti al consumo di suolo tra il 2012 e il 2013 sono compresi tra 81 e 99 miliardi di euro, in pratica la metà del recovery fund. Nemmeno i rischi idraulici e sismici frenano la cementificazione. Nelle aree a pericolosità idraulica elevata supera il 6 per cento e il 7 per cento in quelle ad elevata pericolosità sismica. I dati evidenziano criticità a livello urbano e periurbano: 2.300 ettari consumati all'interno delle città e nelle aree produttive. Di conseguenza, le città sono sempre più calde e con temperature estive più alte da due a sei gradi centigradi rispetto alle aree limitrofe. È sconcertante la crescita di superfici artificiali, anche in presenza di stabilizzazione o decrescita dei residenti. Il suolo consumato pro capite, quindi, aumenta, passando da 357 a 359 metri quadrati per abitante. Erano 160 negli anni Cinquanta. In conclusione, consumo di suolo significa perdita di biodiversità, declino del paesaggio, ma anche aumento di superficie impermeabile, così le acque piovane prendono a scorrere anche impetuosamente esondando. Dai dati CNR-IRPI nel 2019 ci sono stati 23 alluvioni, 12 morti, 19 feriti e 3.000 evacuati. Intanto, in Senato recitiamo il de profundis alla proposta di legge per il contrasto al consumo di suolo.
2021-07-29	FI	VitaliLuigi	Quello al nostro esame è un provvedimento che salutiamo con favore, necessario per snellire e sveltire le procedure per la realizzazione dei progetti e quindi la spendita dei denari che arriveranno dall'Europa. Puntiamo sulla meritocrazia e grazie all'acume e all'intuizione del Ministro per la pubblica amministrazione, puntiamo su procedure più snelle e più rapide per il reclutamento, che fino ad ora avevano imbrigliato le pubbliche amministrazioni. Ci auguriamo che questa ventata di novità possa essere utile anche ad un salto culturale all'interno della pubblica amministrazione.
2021-07-29	FdI	BalboniAlberto	Si dice che questi ausiliari andranno a fare ricerche giurisprudenziali, ma non è più come cinquanta anni fa, perché tali ricerche si fanno con una qualsiasi banca dati, in pochi minuti: dunque non c'è bisogno! Si dice questi giovani prepareranno le minute delle sentenze e dei provvedimenti: non vorrei che invece si finisse per far scrivere le sentenze a questi giovani, perché in tal modo si violerebbe la Costituzione, o peggio ancora non vorrei invece che questi giovani venissero assunti per svolgere un lavoro intellettuale e finissero invece per svolgere un lavoro pratico all'interno delle cancellerie, dove c'è una cronica carenza di personale. Sappiamo infatti che purtroppo manca il 25 per cento del personale all'interno delle nostre cancellerie, come sappiamo che purtroppo mancano 1.800 giudici. L'Italia non solo è uno dei Paesi in Europa che ha meno giudici per abitante, ma abbiamo anche un buco di organico di 1.800 magistrati, però ne abbiamo 250 distaccati nei Ministeri.
2021-07-29	FdI	BalboniAlberto	È un obiettivo che ci ha posto l'Europa e al quale dobbiamo assolutamente tendere, se vogliamo che, dopo i primi 25 miliardi, arrivino anche gli altri fondi del PNRR.
2021-07-29	FdI	IannoneAntonio	Quella che viene dal decreto-legge in esame è una risposta finalizzata sostanzialmente alla gestione delle politiche legate al PNRR. Dobbiamo però considerare che, dopo anni di blocco del turnover e di mancate assunzioni, la nostra amministrazione pubblica era incapace di gestire anche l'ordinaria amministrazione, con una ricaduta negativa in termini di servizi da dare ai cittadini, alle imprese e a tutto quel tessuto sociale che opera nei territori e che naturalmente si aspetta ben altre risposte in termini di efficienza e di velocità. Come ho detto in altri interventi, da amministratore locale ho conosciuto anche storie straordinarie di professionisti che hanno fatto la scelta della missione pubblica, pur potendo lavorare in altri contesti privati, con stipendi certamente più lauti di quelli che ricevono dallo Stato. Essi hanno invece scelto di servire la missione pubblica e a loro vanno tributati rispetto e gratitudine. All'impostazione del provvedimento in esame - è stato riconosciuto dai relatori e ringrazio a tal proposito anche il senatore Pagano - come nostro costume abbiamo cercato di offrire contributivi migliorativi, per fare in modo che, sull'altare dell'efficienza e della contingenza, non venisse sacrificata la trasparenza che deve accompagnare le scelte pubbliche. Voglio ringraziare per l'accoglimento di alcuni emendamenti da noi presentati, tesi a recepire le istanze provenienti dall'Associazione nazionale Comuni italiani (ANCI) e dall'Unione delle Province d'Italia (UPI). Crediamo dunque di aver reso un servizio alla Nazione e non certamente alla maggioranza e al Governo, che anche in questa occasione dimostrano tutta la loro fragilità. La maggioranza ci sembra infatti un gigante dai piedi d'argilla, soprattutto se ci troveremo al cospetto dell'ennesimo voto di fiducia. Anche io voglio ringraziare il sottosegretario Bini, per la cortesia dimostrata nelle occasioni di confronto politico, ma il Sottosegretario sa che la prima cosa che abbiamo chiesto, visto il nostro atteggiamento assolutamente aperto, collaborativo e costruttivo nell'interesse della Nazione, era che non venisse posta la questione di fiducia. Ci sembra però che ci si avvii a questo, dopo il pomeriggio di ieri, che definirei farneticante, e ciò a nostro avviso rappresenta un punto politico di estrema negatività. Se anche quando c'è questo atteggiamento da parte delle opposizioni, in un Parlamento che a sostegno del Governo ha una maggioranza del 95 per cento, la risposta è mettere la fiducia, siamo di fronte a qualcosa che oscilla tra l'incredibile e il ridicolo. Signor Presidente, se mi consentite di andare per qualche minuto fuori tema, visto che parliamo di pubblica amministrazione, ci sono alcune vicende politiche che spero che già il Consiglio dei ministri di questa mattina voglia affrontare, perché rappresentano una vera e propria emergenza. Signor Sottosegretario, non conosciamo ancora la data delle elezioni amministrative. È possibile che nell'unica Nazione in Europa in cui le elezioni sono state rinviate, non si conosca ancora la data delle elezioni amministrative? Abbiamo sindaci sostanzialmente in proroga e dobbiamo mettere in piedi tutta l'architettura politica e partitica delle liste, ma ancora non conosciamo la data delle elezioni. Garantire queste regole del gioco, oltre a terminali amministrativi pienamente efficienti e legittimati, sarebbe una sicurezza per i cittadini. Passo alla seconda questione, che siamo stati noi per primi a sollevare tempo fa, dopo la sentenza della Corte costituzionale che ha messo oltre 1.400 enti locali nell'impossibilità di approvare i propri bilanci. È vero che con il cosiddetto decreto sostegni- bis è stata stanziata una cifra per fronteggiare lo squilibrio che si era creato in relazione al Fondo di anticipazione di liquidità, ma la ripartizione è stata comunicata ai Comuni soltanto il giorno 27 e si prevede che queste amministrazioni debbano approvare i propri bilanci entro il prossimo 31 luglio (parliamo di sabato prossimo). Ciò è materialmente impossibile e se non vogliamo che oltre 10 milioni di cittadini italiani vivano in Comuni falliti, bisogna prorogare, ancora a causa dei ritardi del Governo, la data di approvazione dei bilanci. Questo è quanto ci chiedono migliaia di sindaci.
2021-07-29	FdI	MalanLucio	Signor Presidente, avremmo voluto anche noi fare una dichiarazione sintetica, ma purtroppo la situazione a cui siamo di fronte suggerisce di diffondersi un po' di più, perché è davvero non comune. Abbiamo lavorato alacremente in Commissione e, come opposizione, abbiamo collaborato pienamente. Ringrazio i relatori, i senatori Caliendo e Valente, e la sottosegretaria Bini. Abbiamo portato numerosi emendamenti e diversi sono stati approvati. Avremmo dovuto continuare questo lavoro in Aula, perché quello in Commissione è finito ieri alle ore 20. Sono passate ventotto ore, avremmo potuto lavorare da questa mattina fino ad ora con gli emendamenti, esaminarli qui e migliorare ulteriormente il testo; invece, c'è stata la scelta di mettere la fiducia. Poi, il complesso degli emendamenti approvati in Commissione ha visto venir meno due proposte, prima una riguardante l'università, per un motivo, e poi adesso, per un altro, un emendamento approvato all'unanimità riguardante i tribunali dell'Abruzzo. Si tratta di un provvedimento non secondario nell'ambito di un disegno di legge che reca misure urgenti per l'efficientamento della pubblica amministrazione e per l'efficienza della giustizia. Avremmo voluto svolgere un dibattito vero anche in Aula per migliorare ulteriormente un provvedimento in cui abbiamo riscontrato diversi aspetti positivi, e per questo abbiamo collaborato a migliorarlo, così come delle carenze. I colleghi di Fratelli d'Italia che sono intervenuti, i senatori Iannone, Zaffini e Balboni, hanno portato diversi contributi importanti riguardanti due questioni in particolare: quella della giustizia e quella della sanità. È curioso che, nell'ambito di provvedimenti che vengono a seguito della pandemia, la sanità abbia una parte molto marginale, anche se ha una grossa carenza di personale, non solo per la pandemia, ma anche per il gran numero di pensionamenti e una carenza che già c'era in precedenza; in più, siamo in una situazione particolare, per cui ci sarebbe stata la necessità di valorizzare davvero questo settore. Quanto al comparto della magistratura, c'è stata solo quest'attenzione all'ufficio del processo, con una serie di problemi che il senatore Balboni ha evidenziato che potranno emergere; un emendamento sempre del collega Balboni, proprio per l'importanza della giustizia nell'ambito della ripresa, della resilienza e anche di fronte a quanto ci chiede l'Europa, proponeva l'istituzione di sezioni specializzate nello smaltimento del grande arretrato che c'è nella giustizia. L'emendamento non è stato approvato. Non si è fatto nulla sulla magistratura onoraria, che lodevolmente porta avanti una parte importantissima del lavoro della giustizia, e anzi, nonostante l'impegno del ministro Cartabia di portare una proposta entro il 30 giugno su questo importante settore, ci si è dovuti ridurre a un emendamento, presentato all'ultimo momento, che proroga ancora la situazione attuale, senza risolvere il problema, né ottemperare alle richieste dell'Unione europea, che chiede che questa categoria goda finalmente di una decente e giusta collocazione e delle tutele opportune. La pubblica amministrazione è importantissima nel nostro Paese (e non solo da noi, naturalmente) e dobbiamo valorizzare questo settore importantissimo, che non può essere visto solo come un costo da tagliare, ma come una grande risorsa su cui effettivamente si spende una parte importante del bilancio del nostro Paese e dunque dev'essere valorizzata; dev'essere resa più efficiente e non mortificata nel merito, per cui saremo sempre attenti rispetto a tutte le procedure di assunzione, sia quelle per concorso (che dovrebbe essere la principale e ampiamente prevalente), sia le altre previste nel decreto-legge in esame. Il merito è fondamentale anche per motivare i tanti bravissimi ed encomiabili dipendenti pubblici di tutti i livelli, che svolgono un lavoro importantissimo. Bisogna fare in modo che questo grande apparato sia ancora di più al servizio dei cittadini, che sia lì per risolvere i problemi, come tantissimi pubblici dipendenti e dirigenti fanno, e che non appaia mai come quello che invece cerca di frenare e bloccare le iniziative dei privati. Ci vuole veramente una sinergia di questo settore con l'intero Paese e con l'intero apparato produttivo del Paese. Alla luce di quanto ho detto, avremmo voluto esprimere un voto quantomeno di astensione, se ci fosse stato modo di esprimersi, ma purtroppo è stata posta la fiducia. Se non fosse stata posta la fiducia, avremmo probabilmente guadagnato tempo e forse avremmo già votato, dopo aver esaminato gli emendamenti nel merito, come si è fatto nelle Commissioni riunite. Credo che tutti i senatori abbiano il diritto di intervenire su argomenti estremamente importanti. Il tempo c'era tutto, ma evidentemente si è voluto tarpare l'esame di questo provvedimento per la ben nota difficoltà della maggioranza, di mettersi d'accordo ma poi abbiamo visto che, anche quando ci si mette d'accordo non soltanto all'interno della maggioranza, ma fra maggioranza e opposizione, interviene qualcosa di esterno all'Emiciclo e alle Commissioni. È preoccupante il fatto di continuare a convertire semplicemente in legge dei decreti-legge con una serie di limiti, il che vuol dire che, se si esce a insindacabile parere da quello che ha già inserito il Governo, non si può fare nulla. Di conseguenza, la funzione legislativa che la Costituzione assegna senza ombra di dubbio al Parlamento viene spostata altrove, con mancanza di trasparenza, per cui non c'è mai nessuno che si assuma veramente la responsabilità sulle singole parti di provvedimenti molto ampi, perché vengono tutte raccolte sotto voti di fiducia, dopo essere state scritte, modificate e cassate altrove. Per questo voteremo ovviamente contro la fiducia, pur esprimendo apprezzamento per molte parti di questo provvedimento, che vanno in direzione della valorizzazione della pubblica amministrazione. Confidiamo che ci sia da parte di tutti e soprattutto del Parlamento, visto che ora c'è evidentemente questa dicotomia tra l'Esecutivo e il Parlamento, un controllo tale da garantire la massima trasparenza in tutti i procedimenti concorsuali e in tutti i tipi di assunzione. Lo Stato non deve in nessun modo far passare il messaggio che si entra nella pubblica amministrazione per ragioni diverse dal merito e su questo ci saremo sempre. Votiamo contro la fiducia ma, quando si tratta di lavorare per gli interessi degli italiani, ci siamo sempre.
2021-07-29	LN	PellegriniEmanuele	Un aspetto che va sottolineato è che, all'interno di tutte le riforme che stiamo portando avanti, a cominciare da questa, dobbiamo cercare di immettere quelle risorse di cui parlavo prima, in un sistema che poi va a regime e funziona effettivamente. Altrimenti, rischiamo semplicemente di portare qualcosa di positivo in una macchina che però sta ferma. Non dobbiamo permettere questo, ma dobbiamo consentire invece che la macchina corra, nel rispetto del diritto, perché anche all'interno di tutte le altre rivoluzioni che stiamo vedendo, come la riforma del processo civile e del processo penale, stiamo guardando sempre e soltanto a quello che ci dice l'Europa all'interno delle indicazioni del Piano, cioè che la giustizia deve essere veloce. Aggiungo che la giustizia deve essere veloce, ma deve essere giusta, nel rispetto delle norme di diritto dell'ordinamento giudiziario e dell'ordinamento giuridico, altrimenti veniamo meno a quei richiami che sono all'interno della Costituzione e che dobbiamo continuamente tenere a mente, tutti noi che lavoriamo all'interno delle Aule legislative.
2021-07-29	M5S	CastaldiGianluca	Signor Presidente, ringrazio lei per avermi dato la parola e il presidente Caliendo per quanto poc'anzi ha espresso. Voglio solamente far notare alcune cose, se me lo permette: stiamo lasciando un territorio di 6.000 chilometri quadrati senza un presidio come il tribunale. Ciò è molto grave. Ci sono poi altre situazioni; non si può nemmeno dire che ce lo chiede l'Europa, perché ci chiede l'esatto contrario, ossia la giustizia di prossimità. C'è un'infinità di motivazioni per tenere aperti quei tribunali, ma non voglio fare un discorso territoriale, bensì uno generale. Il Parlamento, signor Presidente, ha espresso un emendamento, con grande fatica, in modo unanime. Lo sottolineo.
2021-07-29	M5S	ToninelliDanilo	L'Europa non ci chiede di cancellare i processi, ma di velocizzarli, di portarli a conclusione con una sentenza di condanna o di assoluzione.
2021-07-29	PD	ParriniDario	Signor Presidente, considerate le circostanze, il mio sarà un intervento molto breve. Ci troviamo in un momento particolare della storia del nostro Paese e dell'Europa, abbiamo bisogno di riforme profonde della pubblica amministrazione e della giustizia, sappiamo di essere nel dovere più pieno di sfruttare le risorse che il PNRR mette a disposizione del nostro Paese, a fronte della certezza di interventi che siano in grado di rinnovare e potenziare la nostra pubblica amministrazione e il nostro servizio della giustizia. Il provvedimento al nostro esame va in questa direzione, ha attraversato il processo di conversione in Parlamento, con un lavoro importante e molto difficile sotto tutti i punti di vista, che si è svolto nella Commissione in un clima collaborativo tra i vari livelli delle istituzioni che si sono trovati a interagire e anche tra maggioranza e opposizione. Credo siano stati apportati miglioramenti equilibrati e si sono dovute anche fare scelte difficili delle quali è stato necessario farsi carico. Ritengo che sia importante aver inserito elementi di accelerazione e di sveltimento nelle procedure di reclutamento e, per quanto riguarda il settore della giustizia, c'è la grande scommessa della costituzione dell'ufficio per il processo con tante assunzioni. Bisogna non soltanto assumere tanto, ma anche assumere le figure giuste e inserirle nel sistema nella maniera più adeguata. Tra i miglioramenti che sono stati apportati in Parlamento, si è avuto riguardo per esigenze poste al Parlamento dagli enti locali, dando ad essi una risposta a mio avviso equilibrata, attraverso emendamenti presentati da tutti i Gruppi. Mi pare che in un giorno che registra, a livello nazionale, un passo avanti importante, anche all'interno della maggioranza, su una riforma cruciale come quella della giustizia, il Senato approvi un provvedimento che va nella direzione corretta. Per questo il Partito Democratico voterà a favore del provvedimento al nostro esame.
2021-08-03	FI	AimiEnrico	Dobbiamo reagire e credo che la risposta che stiamo dando quest'oggi sia adeguata, ma dobbiamo sicuramente fare di più. Dobbiamo imparare a proteggere i nostri confini, innanzitutto quelli geografici, quelli terrestri e marittimi, che meritano pur sempre una grande attenzione, perché non esiste una Nazione senza confini. Vanno però protetti anche i confini del cyberspazio, i confini della tecnologia, quelli che attengono alle grandi strutture e infrastrutture. Penso - ad esempio - all'attacco alla Regione Lazio al quale si è fatto riferimento, con l'utilizzo di hacker che sono riusciti a sfondare le linee, mettendo in grave difficoltà la campagna vaccinale della Regione e lo stesso sistema del green pass, determinando una situazione che non ci saremmo aspettati prima. La difesa del cyberspazio diventa quindi fondamentale, perché proteggiamo sicuramente noi stessi, i nostri affetti, la nostra casa, ma dobbiamo proteggere l'Italia e, con essa, l'Europa, che si è già attivata a partire dal 2016 per richiedere maggiore attenzione su questo tema così delicato. Si tratta dunque di una questione di assoluta sovranità, che passa, circola e viaggia senz'altro di fianco a noi e sopra di noi. Abbiamo quindi la necessità di dare un monito, soprattutto alla politica, facendo attenzione anche alla classe dirigente che sarà chiamata a guidare il Paese: già sono stati 300 gli assunti, ma abbiamo necessità di avere personale altamente qualificato. Durante la Seconda guerra mondiale - correva l'anno 1941 - il Regno Unito, entrato in guerra da ormai due anni, si trovò di fronte a una situazione gravissima: se è vero che aveva radar e mezzi bellici molto importanti, è altrettanto vero che non riusciva a decodificare il codice enigma che veniva utilizzato dall'Asse. Per fare questo venne pubblicato sostanzialmente un enigma di difficilissima soluzione sul «The Daily Telegraph», un cruciverba particolare. Risposero in tantissimi, ma solo pochi riuscirono a dare la risposta giusta. Ebbene, i Servizi segreti di sua Maestà intervennero, riuscendo ad arruolare quelle persone in una grande operazione di crittoanalisi così da decodificare il codice enigma. A farlo furono linguisti, giocatori di scacchi, matematici, scienziati, persone di altissimo livello. Noi abbiamo la necessità di ricercare chi ha queste grandi capacità; in particolare, dovremmo anche testare la loro straordinaria fedeltà perché - come comprendete bene - su temi così delicati si deve andare in questa direzione. La sicurezza nazionale riguarda dunque non solamente l'economia, ma anche le strutture militari. Il 29 luglio abbiamo avuto un attacco. Dobbiamo rispondere con forza; non basta probabilmente il codice penale, con l'articolo 615- ter e, soprattutto, con la previsione del reato di tentata estorsione. Noi dobbiamo intervenire pesantemente. Credo che Forza Italia abbia partecipato in maniera fondamentale nel dare un contributo significativo al miglioramento del provvedimento in esame.
2021-08-03	LN	ArrigoniPaolo	In coerenza con il PNRR, però con diversi anni di ritardo rispetto a Germania e Francia, che hanno già operativa da tempo una struttura consolidata che opera per difendere i rispettivi Paesi dalle minacce cibernetiche, accogliamo con favore questo decreto-legge, che definisce l'architettura nazionale di cybersicurezza e fa nascere anche in Italia un'Agenzia cyber nazionale, che determina un passaggio cruciale per la sicurezza nazionale nel nostro Paese. Tale razionalizzazione porta ad avere da ventitré soggetti competenti, ma dispersivi, che dialogavano su questa materia, ad un unico soggetto pubblico, che sarà l'interlocutore in Europa e nello scenario internazionale sui temi cyber. Sarà un'Agenzia strutturata, dotata inizialmente di trecento unità di personale, che entro il 2027 potrebbero arrivare addirittura a ottocento. Saranno figure di alta professionalità, oggetto di continua formazione, in grado di raggiungere i livelli di produzione hardware e software necessari per dotare il nostro Paese di autonomia tecnologica e renderci competitivi in campo internazionale. Il provvedimento ci arriva blindato dalla Camera, dov'è stato oggetto di non molte modifiche, ma alcune comunque importanti che hanno visto il contributo decisivo della Lega, come quello che ha eliminato ambiguità e rischi di sovrapposizione delle competenze della nuova Agenzia con quelle delle nostre Forze di polizia, che continueranno le indagini sul cybercrime...
2021-08-03	M5S	GarrutiVincenzo	Signor Presidente, nell'affrontare questo provvedimento circa le disposizioni urgenti in materia di cybersicurezza, la definizione dell'architettura nazionale di cybersicurezza e l'istituzione dell'Agenzia per la cybersicurezza nazionale non si può omettere come oggi si colmi un ritardo; al tempo stesso, il provvedimento rappresenta anche un tassello ulteriore nella più generale necessità di sviluppare in tempi brevi idonei e sempre più stringenti meccanismi di tutela cibernetica. Per anni l'Europa ci chiedeva un interlocutore certo, definito e unitario sui temi della cybersicurezza, ma il nostro Paese si presentava con 23 soggetti competenti che interloquivano su questa materia. È stata fatta una scelta di resilienza cibernetica (dunque strutture, professionalità e formazione), necessaria a dotare il Paese di un'autonomia tecnologica che consenta di raggiungere livelli di produzione hardware e software che ci rendano competitivi nello scenario internazionale. In capo c'è un soggetto pubblico, l'Agenzia per la cybersicurezza nazionale, che dialoga con pubbliche amministrazioni e soggetti privati, con il compito non solo di definire standard di sicurezza applicata ai vari contesti, ma anche di coordinare eventuali sovrapposizioni con il mondo militare e dell' intelligence. L'Italia non solo non può permettersi di rinunciare al progresso digitale, evitando di utilizzare tecnologie a causa di potenziali minacce introdotte, ma è anzi chiamata a usarle e gestirle al meglio, nella piena consapevolezza dei rischi, per poterne godere i benefici. I rischi per la sicurezza informatica impattano anche sul progresso economico e sociale di un Paese. La creazione di una struttura ad hoc, con la direzione nelle mani dell'attore pubblico, è ormai improcrastinabile. Il provvedimento che ci accingiamo a votare è il compimento di un processo di definizione e ricomposizione di funzioni e compiti attinenti al settore della cybersicurezza, quale ambito delicato e al contempo ancora troppo vulnerabile. Nel 2019, come evidenziato nel corso delle audizioni sul decreto-legge in esame alla Camera dei deputati, sono aumentati del 246 per cento gli attacchi alle nostre infrastrutture critiche e ancor più il processo di transizione digitale e il massiccio aumento del traffico in rete dopo la prima ondata di Covid hanno costretto a milioni di persone e lavoratori del mondo, portando con sé inevitabilmente un'esplosione degli attacchi informatici. Al centro delle recenti cronache giornalistiche c'è anche quanto accaduto nella notte tra sabato e domenica scorsi ai sistemi informatici della Regione Lazio, in particolare al centro di elaborazione dati, il sistema che gestisce l'intera infrastruttura informatica regionale. Appena ci si è accorti del problema, per evitare il proliferare dell'attacco e la possibile sottrazioni di dati, i tecnici della Regione hanno disattivato il sistema, di fatto bloccando tutti i servizi informatici regionali, il più importante dei quali in questo momento riguarda la gestione della campagna vaccinale. Tuttavia, come inevitabilmente...
2021-08-04	FI	AimiEnrico	Abbiamo parlato ieri di big data, di 5G e di cybersecurity. Siamo reduci da discussioni estremamente delicate, che hanno dimostrato come l'Italia si riveli particolarmente fragile in questo momento. È un momento in cui soffiano venti di guerra, che soffiavano già un anno fa. Ricordiamo a Kastellorizo, in Grecia, la crisi con la Turchia per il gasdotto. Continuano oggi nei Paesi a noi vicini, continuano in Libia. L'ambasciatore israeliano, sentito in Commissione poco tempo fa, ci ha ammonito e ci ha chiesto se ci rendiamo conto di ciò che sta avvenendo nel giardino di casa nostra. Sta avvenendo ancora in queste ore in Iran, dove domani ci sarà l'insediamento del presidente Raisi, con il sequestro della petroliera. Si tratta di situazioni esplosive - come diceva e ricordava anche la senatrice Bonino - soprattutto in Algeria, ma non meno in Tunisia, dove c'è una situazione davvero drammatica e tante sono le partenze da quei lidi. In questo quadro, vedete, c'è anche tutta la dimostrazione della debolezza della politica europea. Un'Europa che non si è fatta superpotenza e un'Italia comunque forte, ma che non riesce a esprimere, se non con queste missioni, la sua vera e straordinaria natura. Siamo un popolo, comunque la si pensi, davvero straordinario e generoso; questo lo dobbiamo riconoscere.
2021-08-04	FI	AimiEnrico	Signor Presidente, comprendiamo l'auspicio di colui che è seduto oggi ai banchi del Governo al posto del Presidente del Consiglio. Forse lo auguriamo a lui, ma non agli italiani perché, per fortuna, in quel posto abbiamo il miglior Presidente che ci sia in Europa, vale a dire Mario Draghi.
2021-08-04	FI	AimiEnrico	È pari a 9.499 il numero massimo di coloro che, in questo momento, sono impegnati in queste 40 missioni internazionali, 38 delle quali vengono dall'anno scorso, 17 si svolgono in Africa e sei in Europa. Stiamo collaborando con le Nazioni Unite e con l'Alleanza atlantica, in un impegno davvero straordinario e lo dico rivolgendomi a coloro che hanno i più alti incarichi di responsabilità. Per questo voglio ringraziare il Governo e in particolare il nostro sottosegretario per la difesa, Giorgio Mulé, per l'impegno che sta profondendo nella sua attività: il nostro è soprattutto il riconoscimento e la certificazione di una battaglia e di una presenza sul territorio, a livello nazionale e internazionale, nei confronti delle nostre Forze armate.
2021-08-04	FI	FerroMassimo	Il debito buono è quello che va negli investimenti e gli investimenti sono fermi. Abbiamo però - ecco l'ombrello - i fondi del PNRR, che ci salvano, ci possono aiutare, ma dobbiamo fare dei passaggi preliminari che stiamo facendo con fatica. L'Europa ci ha chiesto la riforma del fisco, la riforma della giustizia, del processo civile ed altre riforme. Sviluppiamoci e andiamo avanti, perché rischiamo di arrivare troppo tardi. I progetti di cui al PNRR devono essere messi a terra entro il 2026, ma siamo ancora lontani dall'individuazione puntuale di quanto dobbiamo fare. Spero molto nell'attività di mediazione e nella capacità di vedere avanti del presidente Draghi, e speriamo che usi anche un po' il bastone del comando e richiami tutte le forze politiche, compresa la mia, ad essere più proattive e veloci, perché il mondo fuori aspetta risposte che non stanno arrivando velocemente come dovrebbero.
2021-08-04	FI	PerosinoMarco	Signor Presidente, rappresentanti del Governo, colleghi, l'assestamento, di cui ha testé parlato la relatrice, comprende il recepimento del decreto-legge sostegni- bis per 40 miliardi e l'accertamento dei residui passivi, che è un'operazione molto importante. Il rendiconto comprende il conto del patrimonio, che evidenzia un peggioramento di 299 miliardi, con un totale di passivo del sistema Italia di 2.215 miliardi. I numeri non perdonano, questo è certo. Quanto contenuto in questi due Documenti che, assieme al bilancio di previsione, sono tra i più importanti all'esame di questo Parlamento, riporta quanto viene discusso in corso d'anno, su cui si va d'accordo o meno, ma che alla fine si traduce in numeri. Purtroppo il tutto passa in un paio d'ore perché i numeri sono antipatici, ma a mio avviso dovremmo approfondirli tutti insieme, approfittando della pausa estiva. Ripeto alcune cifre, riportate molto bene dai relatori. Le entrate finali sono pari a 569 miliardi e le spese finali a 840 miliardi. Le entrate complessive, che assommano il sistema del debito pubblico, cioè l'estinzione a scadenza e la riaccensione pari importo, oppure a importo superiore se necessario, come è stato fatto in questo anno, ammontano a 943 miliardi e le uscite sono pari a 1.076 miliardi. Il saldo da finanziarie è di 270 miliardi ed è stato finanziato con il debito pubblico. Il risparmio pubblico, che sarebbe la differenza tra le spese correnti meno le entrate tributarie ed extratributarie, è di 105 miliardi in negativo. Dovrebbe essere invece positivo per poter finanziare gli investimenti. Gli interessi passivi sono calati del 2 per cento, ma ammontano a 66 miliardi sul debito pubblico (che oggi è di 2.700 miliardi), perché scontano interessi più alti rispetto al mercato, ma si riferiscono al debito pregresso. Ora i BTP sono emessi a un tasso dello 0,50 per cento per i primi tre anni e all'uno per cento dopo il terzo anno, quindi il debito costerebbe molto meno se rinegoziato. Tuttavia, a mio avviso, il totale del debito italiano (come ho già detto qualche altra volta, ma questa volta l'ho messo in ordine e vorrei sottoporlo all'Assemblea e al Governo) è di circa 2.700 miliardi di euro. I 400 miliardi acquistati dalla Banca centrale europea, per me, sono debito pubblico; i 220 miliardi circa del PNRR di prossima contrazione o elargizione da parte dell'Europa sono tutto debito pubblico (tutto, perché mi si dimostri che i sussidi sono un'altra cosa). Ci sono, poi, secondo calcoli verosimili, circa 50 miliardi di crediti fiscali dei contribuenti, compreso l'ecobonus al 110 per cento che sta partendo. Ci sono da 30 a 50 miliardi di euro di debiti commerciali dello Stato. La sommatoria di questi importi fa 3.400 miliardi, che in rapporto a un PIL di 1.651 miliardi nel 2020 è circa al 200 per cento. Ma a questi importi io assommo, nel sistema Italia, anche gli NPL ( non performing loan ), che secondo l'importo più verosimile sono 370 miliardi. Passo ora a parlare di debito buono e debito cattivo. Il debito buono è quello che finanzia le spese necessarie e gli investimenti, ma non finanzia i privilegi - e ci sono - e la spesa improduttiva. Su questo bisogna puntare: avere certezza e provare a fare delle proposte per venir fuori da questa situazione. La sigla PNRR sta per Piano nazionale di ripresa e resilienza: sulla resilienza faccio ancora un po' di confusione e non so se tutti hanno capito bene, ma mi informerò. Ho l'impressione che in economia siamo, di fatto, commissariati dall'Europa e - udite, udite, bestemmia - commissariati da un italiano. In economia vi sono troppe norme, anche nei decreti-legge sostegni e, prima, nei decreti-legge ristori: troppa carta. Per l'ambiente ci sono troppe autorizzazioni da richiedere. Il decreto-legge semplificazioni ha fatto dei tentativi, che spero si possano tradurre in pratica, ma l'ostacolo è nella giustizia civile, penale e amministrativa. Pensate che le rocce e le terre da scavo sono ancora considerate rifiuti e se un cittadino, di qualsiasi professione, si permette di trasportare un camion, un trattore o un rimorchio carichi di questo materiale è sanzionabile penalmente, se non ha fatto una pratica che supera di 100 volte il valore della merce. Il Monte dei Paschi di Siena richiederà un'iniezione di denaro pubblico, dopo i 5,4 miliardi già erogati in passato; questo è altro debito che va ad aggiungersi, che secondo me dovrebbe essere addebitato a quelli che l'hanno fatto. Le Autostrade le abbiamo di nuovo incamerate; le manutenzioni, ordinarie e straordinarie, e gli investimenti sono un miraggio. È altresì un miraggio il risanamento dell'Ilva. Con il prezzo dell'acciaio odierno guadagnerebbe molti miliardi, che diventerebbero denaro pubblico, con imposte e stipendi; invece lavoricchia, fa cassa integrazione (che è un costo) e intanto compriamo l'acciaio dalla Cina al prezzo che vuole la Cina. La transizione green e la modifica dell' automotive porteranno notevoli problemi. L'INPS è sovraccarica di lavoro e di impegni, anche finanziari. La sanità, quando farà i conti con la pandemia, avrà un debito sommerso che stimo in 50 miliardi di euro. In questi due documenti, soprattutto nel rendiconto, si parla anche dei residui. I residui attivi sono 211 miliardi di euro, che farebbero parte del famoso magazzino fiscale (sono quelli degli ultimi anni). I residui passivi sono 196 miliardi, di cui 105 in conto capitale. Se questi partissero senza vincoli sarebbero già un cespite di sviluppo. Mancano, al 31 maggio, 691 decreti attuativi da inizio legislatura, a fronte dei 120 decreti-legge o leggi vigenti. Quanto all'inflazione, gli economisti dicono sempre, a posteriori : sarebbe dovuto andare in un certo modo, ma poi è andata in un altro modo; avevamo pensato che ci potesse essere la ripresa e che l'inflazione fosse dannosa, ma forse ci siamo sbagliati. Noi diciamo invece che l'inflazione al 2-3 per cento aiuta a pagare il debito e questo è un mito da sfatare in Europa. L'inflazione rimescola i fattori della produzione, lasciando indietro qualcuno in qualche fase, ma poi li riprende e dà effervescenza e forza all'economia. Il rendiconto non è perciò modificabile ed è la fotografia dell'Italia al 31 dicembre 2020. Credo che occorra una seria riflessione del Parlamento, della maggioranza così vasta e anche dell'opposizione costruttiva, e sia necessario parlare dei numeri, perché non vedo in prospettiva la volontà di innescare un meccanismo propositivo o produttivo, che dia almeno una proposta o una giustificazione. Non deduco questo dai dibattiti, non lo vedo nei giornali economici, non lo vedo da nessuna parte, fatte salve alcune frange dell'Italia produttiva, che capiscono la necessità di produrre tanto in Italia per ridurre questi importi macroscopici e molto pericolosi.
2021-08-04	LN	CanduraMassimo	Signor Presidente, rivolgo un saluto a tutti gli onorevoli colleghe e colleghi, ai membri del Governo e in particolare alla nostra sottosegretaria senatrice Pucciarelli. Intanto, a beneficio del Resoconto stenografico, dichiaro il voto favorevole del mio Gruppo Lega-Salvini Premier-Partito Sardo d'Azione per i documenti così come presentati dai relatori. Stiamo parlando delle missioni internazionali, cioè della tutela del nostro interesse nazionale primariamente, cosa che sta a cuore alla Lega da sempre, e siamo con gratitudine al fianco delle nostre Forze armate. Dico questo perché nel dibattito è emersa una tendenza a parlare di ciascuna missione come fosse un qualcosa a sé. C'è, a mio avviso, un eccesso di analisi ma ci vuole invece una certa capacità di sintesi. Mi spiego meglio. Partendo da Ovest, troviamo missioni nel Golfo di Guinea (innanzi alle coste della Nigeria e della Guinea Equatoriale), missioni nell'Africa subsahariana; le missioni e gli interventi in Libia, nel Mediterraneo centrale, nei Balcani, nel Mediterraneo Orientale, in Libano, in Iraq e Siria, nella Penisola arabica, nel Golfo di Aden, nel Corno d'Africa, e lo Stretto di Hormuz è la novità di quest'anno. Ma che cosa vuol dire? Se uniamo tutti questi puntini e guardiamo non alla singola missione ma al percorso, vediamo il percorso della nostra linfa vitale: l'energia. Siccome si parla sempre di fabbisogno di petrolio, di fonti energetiche e di materie prime, non si parla mai di numeri. Nel dicembre 2020 l'Italia ha avuto un fabbisogno, guardando solo al petrolio (escluso quindi il gas naturale), di 1 milione di barili al giorno. Un milione di barili sono circa 159 milioni di litri; ripeto, al giorno. Dallo Stretto di Hormuz, per fare una proporzione, passano 18 milioni di barili al giorno; dal Canale di Suez circa 1,5 milioni. Non stiamo parlando di ricchezza, ma di far funzionare il Paese. È per questo che invito a un maggiore pragmatismo nell'esame delle missioni internazionali, perché si rischia di confondere l'ideale con il reale e ciò che si vuole con ciò di cui si necessita. Il 26 e 27 agosto prossimi ricorre il trentanovesimo anniversario della missione Libano 1: circa cinquecento tra bersaglieri e carabinieri sbarcarono in Libano, sotto la guida dell'allora colonnello Tosetti. Ha un significato particolare, perché è stata la prima missione internazionale dopo la Seconda guerra mondiale. Allora il Ministro della difesa era Lelio Lagorio del Partito socialista, che si impegnò particolarmente per questa missione. Attenzione, certamente tutti parlano bene delle nostre Forze armate, del rapporto con le popolazioni locali, dell'apporto a livello di tutela dei diritti umani e difesa della democrazia, ma non dobbiamo dimenticare che non è un gioco a punti; non stiamo dimostrando a qualcuno quanto siamo bravi. Dobbiamo tutelare i nostri interessi, il che non vuol dire fare un gioco da mercanti. Il problema è la sopravvivenza e il funzionamento del Paese. Visto che si parla di transizione ecologica, il 16 per cento dell'energia elettrica di cui l'Italia ha bisogno, nonostante le importazioni di petrolio e di gas liquido e nonostante le energie alternative che con difficoltà si vanno affermando, viene importato comunque dall'estero, in particolare dalla Francia, potenza nucleare e sul nucleare non apriamo nessun dibattito. Quello che voglio sottolineare è la questione fondamentale delle missioni. Inseriti, come siamo, in un contesto internazionale, la NATO è per noi pilastro importantissimo e il rapporto transatlantico è perno della nostra politica estera. Rifiuto infatti di pensare che ci sia qui dentro qualcuno eletto democraticamente che ritenga che la Cina sia il riferimento per la società del futuro perché, sia pure con tutti i difetti che possono avere, sicuramente gli Stati Uniti non hanno deficit di democrazia, essendo riusciti in pochi anni a passare da Obama, a Trump e oggi di nuovo a Biden, Presidenti che possono piacere o non piacere, a seconda dei gusti politici di chi siede qui, ma c'è stata l'alternanza. Xi Jinping non ha alternative, a meno che chiaramente non venga rinchiuso dal resto del partito in qualche campo di rieducazione per essere sostituito con un altro oligarca o autocrate che sia. Di conseguenza, è chiaro il nostro schieramento. Voglio sottolineare un altro aspetto. Si parla di multilateralismo e anch'io sono multilateralista, anche se gli "ismi" non mi piacciono. Sono un multilateralista molto moderato. Per me la NATO è il punto di riferimento e, quando si parla e si insiste a parlare di Unione europea in rapporto ai problemi dell'immigrazione nel Mediterraneo, mi sembra un po' come la mosca contro il vetro: non so se avete presenti quelle mosche che girano, che vogliono uscire, ma non vedono il vetro e continuano a sbatterci sopra. Ecco, cerchiamo di evitare di essere mosche che si schiantano sul vetro. Cito un rimedio, che non è mio. L'ex comandante del Comando supremo alleato della NATO in Europa, ammiraglio Stavridis, americano di origine greca, in un suo libro del 2017, commentando la situazione del Mediterraneo in relazione all'immigrazione e, in particolare, all'inazione dell'Unione europea di fronte ai problemi di Italia e Grecia, si chiedeva come mai l'Italia non ricorresse alla NATO. Voi pensate all'articolo 5 del Trattato, che parla di invasione e di aggressione militare, ma non è questo il caso e avete ragione. Stavridis parlava, infatti, dell'articolo 4: quando un Paese sente che è in arrivo una minaccia per la propria sicurezza, può chiedere un vertice della NATO, non dell'Unione europea, e chiedere aiuto per rimediare alla minaccia. È innegabile che l'immigrazione di massa, così come l'abbiamo vista nel 2014, 2015, 2016 e 2017, era sicuramente un attacco e un problema di stabilità per il nostro Paese; ripeto, questo è innegabile. Sorvolo sulla felice parentesi con Salvini ministro dell'interno, che è riuscito a frenare il problema, mentre vedo con preoccupazione il ritorno di questo fenomeno oggi, con l'assenza dell'Europa che, quando parla, lo fa per fare danni e con l'insistenza, purtroppo, a voler chiedere all'Europa qualcosa che non è disposta a dare, è evidente. Scusandomi per la digressione, concludo ribadendo il voto favorevole alle missioni internazionali, secondo le risoluzioni che ci sono state presentate dai relatori. Confermo che è necessario un approccio pragmatico, non dimenticando le nostre idee e i nostri ideali, ma cercando di capire in che mondo siamo. Se, infatti, ci ritiriamo dall'Afghanistan e prevalgono i talebani, è necessario probabilmente che i talebani diventino un problema per qualcun altro. Come dissi commentando il ritiro dall'Afghanistan, dopo l'audizione del ministro Guerini, sottolineo che oggi sono Cina e Russia ad avere un problema di stabilità ai propri confini, là dove i talebani dovessero acquisire maggiore forza in Afghanistan. Noi abbiamo un altro problema, che è il contenimento della potenza e prepotenza cinese, a partire dal Mar cinese meridionale e fino alle coste del Mediterraneo.
2021-08-04	LN	FerreroRoberta	Il 2020 è stato gestito da un'altra maggioranza, da noi della Lega fortemente criticata quando eravamo all'opposizione. Vorrei infatti ricordare che la Lega non si è mai sottratta dall'approvare gli scostamenti di bilancio che si sono susseguiti, salvo poi essere molto critica sullo stanziamento delle risorse deliberate. Vorrei ricordarvi, colleghi, che nel 2020 abbiamo deliberato più di 200 miliardi di scostamento, abbiamo inserito spese nei vari provvedimenti per una cifra che è cinque volte una manovra finanziaria. Per dare una misura anche a chi ci segue da casa, i soldi che stiamo aspettando dall'Europa e che dovrebbero caratterizzare gli investimenti per i prossimi cinque anni, non arrivano a 200 miliardi, sono 191,5. Il precedente Governo ha avuto a disposizione in un solo anno (nefasto per carità) la somma del tanto atteso recovery fund, pari a cinque manovre finanziarie . Oggi tiriamo le somme e vorrei osservare che la crisi sanitaria, economica e sociale a nostro avviso è stata gestita in modo inadeguato. Ricordo che il 2020 è stato l'anno dei DPCM di Conte, della gestione imbarazzante del commissario Arcuri, delle chiusure talvolta senza logica, però di un'estate più spensierata di quella di quest'anno. Nel 2020 abbiamo vissuto un'estate forse migliore, ma in cui solo noi della Lega chiedevamo se saremmo stati pronti per l'ondata dell'autunno. Vengo così all'argomento che più mi sta a cuore, ossia evidenziare se si poteva fare di meglio. A mio avviso sì. Non sono un medico, ma sono abituata ad approfondire e guardare i dati e già nel maggio 2020 seguivo con attenzione il lavoro di quei medici che, in scienza e coscienza, avevano semplicemente pensato di curare il Covid. Nel maggio 2020 i medici di Ippocrate, i medici delle cure domiciliari e l'assessore Icardi della mia Regione, il Piemonte, avevano già individuato quella che dovrebbe essere la cosa più naturale per un medico, ossia la cura. Io ho invece personalmente assistito a un completo disinteressamento, anche da parte del Governo, nei confronti delle cure, tanto che l'AIFA ha affermato che il paziente Covid deve rimanere in vigile attesa. Quella vigile attesa che, secondo me, ha portato a tanti, troppi ricoveri (e ne ho degli esempi), talvolta con esito purtroppo fatale. Si poteva fare molto meglio. Nell'autunno 2020 si poteva iniziare a curare le persone, mentre si è scommesso su un'unica strategia. C'è stata una vigile attesa dell'arrivo del vaccino, quando avremmo potuto invece contrastare l'ondata autunnale semplicemente curando. Vi starete chiedendo cosa tutto ciò c'entra con il rendiconto. Eccome se c'entra. Il disastro economico dovuto alle chiusure è da attribuirsi in parte anche a una visione miope sul fronte delle cure. Questa è la mia opinione. Il nuovo Governo, con la sua ampia maggioranza, ha ereditato la situazione sanitaria esistente, con una campagna vaccinale disorganizzata e partita male, che sicuramente è riuscita a ricevere impulso grazie all'operatività e alla capacità del generale Figliuolo, uomo abituato a raggiungere gli obiettivi. Il ministro Speranza è rimasto e anche ultimamente però, ha dichiarato che la vaccinazione è l'unica arma a disposizione per combattere la pandemia. Colleghi, lancio un appello. Per uscire fuori da questo incubo e da questa crisi sanitaria che porta immancabilmente alla crisi economica che vediamo oggi nei conti dello Stato che stiamo esaminando, dobbiamo puntare sulle cure, che esistono, parallelamente alla vaccinazione. In Senato abbiamo tutti votato un ordine del giorno ed occorre ora rendere concreto il nostro intendimento, puntando anche sulle cure precoci domiciliari, che sono l'arma naturale da utilizzare.
2021-08-04	LN	TosatoPaolo	Non era certamente quello l'obiettivo da indicare come prioritario e lo stesso vale per alcuni bonus e incentivi: non penso solo a quelli per l'acquisto dei monopattini. Ci trovavamo infatti in piena pandemia e ogni risorsa, ogni singolo centesimo messo a disposizione dall'Europa, in termini di debito, andava indirizzato con molta attenzione e con molta prudenza, ma così non è stato. Ritengo quindi che, per questo, ci sia stato un cambio di passo nei decreti successivi, quelli di quest'anno, emanati dall'attuale Governo, che sono andati a incidere, disponendo ristori e aiuti effettivi in favore di chi ha subito un danno, senza sprechi. Ciò è reso evidente dal fatto che le opposizioni di oggi criticano magari il metodo e le procedure, ma non hanno trovato una sola critica da fare sul modo in cui sono state utilizzate le risorse, impegnate a proteggere e salvaguardare l'economia del Paese. Questo rendiconto così negativo deve essere anche uno spunto per i prossimi provvedimenti, in termini di chiusure e di decisioni che mettono in difficoltà la nostra economia, ma deve essere anche un elemento di allarme per il prossimo bilancio. È ovvio che la prossima legge di bilancio sarà forse uno degli appuntamenti più difficili per questo Governo, perché le politiche economiche di partiti così diversi non possono che trovare difficoltà nel far emergere un testo e una legge di bilancio comune tra PD, MoVimento 5 Stelle, Lega, Forza Italia e LEU, che hanno visioni economiche molto distanti e profondamente diverse. Questa sarà la vera sfida dei prossimi mesi ed è evidente che non potremo condividere la mentalità più negativa di questi partiti, che riguarda ad esempio la tassazione. Non riteniamo che le tasse siano una cosa bellissima, non riteniamo che la priorità del Governo sia applicare una tassa di successione e quindi non condividiamo le impostazioni del segretario del PD, Enrico Letta, così come non condividiamo la mentalità del MoVimento 5 Stelle, secondo la quale solo attraverso il reddito di cittadinanza universale si possano sollevare le sorti del Paese. Crediamo nella cultura del lavoro e crediamo che aumentare le tasse non significhi avere più entrate, ma il più delle volte significa averne meno, perché si fanno fallire attività e aziende. Chiediamo quindi che, nel prossimo futuro, questo tipo di approccio venga preso in considerazione e sia il perno dell'azione del Governo nella redazione della legge di bilancio, perché solo attraverso la riduzione delle tasse e l'adozione di misure che puntano sul lavoro e sulla produzione il Paese si potrà risollevare. Se si pensa di costruire un futuro attraverso il reddito di cittadinanza e l'aumento del carico fiscale, credo che questa strada ci porterà in un vicolo cieco e alla distruzione del tessuto economico del nostro Paese.
2021-08-04	LN	TosatoPaolo	Qui oggi registriamo il terzo elemento negativo che riguarda tutti noi: i numeri dei conti pubblici. È ovvio che i malati e le morti hanno inciso nell'immediato sulla vita di tutti noi ed è ovvio che anche le chiusure hanno determinato nell'immediato degli effetti negativi; ma nel nostro futuro noi vivremo anche degli aspetti preoccupanti legati all'indebitamento che siamo stati costretti a contrarre nel corso del 2020 e del 2021. Sono debiti che si aggiungono a quelli già accumulati nei decenni precedenti dal nostro Paese e che non fanno che aggravare il futuro della collettività e la vita dei nostri figli. Non possiamo che prenderne atto, per un verso; ma dall'altro dobbiamo anche interrogarci se effettivamente gli indebitamenti autorizzati l'anno scorso dall'Europa siano stati indirizzati nella direzione giusta e se hanno prodotto i risultati che tutti auspicavamo. Noi siamo convinti che, da questo punto di vista, ci sono grandi critiche e grandi rimostranze da fare.
2021-08-04	M5S	DonnoDaniela	L'Italia deve essere il perno centrale del Mediterraneo fino a che tutte le operazioni non saranno condotte sotto la guida dell'Unione europea, fino a che l'Europa non si farà carico della formazione e del supporto alla Guardia costiera libica. Fino a quel momento, l'Italia non può tirarsi indietro. Infatti, se decidessimo di staccare la spina, si creerebbe un corto circuito pericoloso, un incremento esponenziale dei flussi migratori con barconi e carrette del mare con a bordo uomini, donne e bambini, che partirebbero dalle coste per navigare in condizioni disumane mettendo a repentaglio la propria vita. Questo non deve più accadere.
2021-08-04	M5S	PresuttoVincenzo	Signor Presidente, onorevoli colleghi e colleghe, rappresentanti del Governo, oggi in quest'Aula stiamo discutendo due tra i provvedimenti più importanti della nostra attività istituzionale: il rendiconto di gestione per l'anno 2020 e l'assestamento al bilancio dello Stato per l'anno 2021. Con il Rendiconto generale dello Stato il Governo comunica a noi parlamentari il risultato della gestione finanziaria dell'anno appena concluso, mentre con l'assestamento vengono simultaneamente aggiornate le previsioni riportate nell'ultimo bilancio approvato e si avviano i lavori per la prossima legge di bilancio. Noi tutti dovremmo dedicare molta attenzione a questi due provvedimenti, analizzandone ogni singola voce per comprendere meglio come sta funzionando lo Stato, qual è l'impatto delle nostre scelte politiche e dov'è necessario intervenire per correggere le disfunzioni. Purtroppo questo non accade e si perde una grande occasione, quella della consapevolezza, lo strumento più importante che abbiamo a disposizione e che ci aiuterebbe a trovare le soluzioni per risolvere i problemi. Il Parlamento è sempre più attratto dalla legge di bilancio, ma perde di vista le grandi informazioni che arrivano oggi in quest'Aula attraverso l'intervento dei due relatori e gli interventi che stiamo facendo per spiegare cosa appunto sta accadendo allo Stato. L'analisi finanziaria riportata in questo rendiconto riguarda un anno straordinario, il 2020, l'anno nel quale la pandemia da Covid-19 ha fatto sentire tutti i suoi effetti negativi, mettendo a dura prova lo Stato ed i cittadini. Infatti, i valori economici finanziari e patrimoniali in esso riportati misurano il disagio cui è stato sottoposto il nostro Paese, che ha coinvolto tutti gli aspetti della nostra vita. Leggendo il rendiconto relativo agli anni precedenti, emergeva che venivamo già da una situazione finanziaria che presentava diverse criticità. Ad esempio, sollecitati dall'Europa al rispetto del Patto di stabilità abbiamo sempre dovuto prestare molta attenzione alla situazione del debito pubblico in rapporto al prodotto interno lordo, il PIL, un indice molto conosciuto da quasi tutti i cittadini. Non siamo, però, riusciti a mettere in atto quei provvedimenti e le riforme attesi da anni, necessari per migliorare i valori di questo indice. In fondo, sarebbe stato semplice: bastava far crescere il prodotto interno lordo, prestando attenzione all'ambiente e alla sostenibilità. In alternativa, si potevano attuare misure per ridurre il debito pubblico oppure conseguire entrambi i risultati. Tutto ciò, però, non è stato fatto. Poi è scoppiata la pandemia da Covid-19, che ha fatto emergere tutte le debolezze del nostro Paese, a partire dalla gestione del sistema sanitario pubblico, che ha mostrato tutta la sua fragilità rispetto ad uno dei fenomeni più prevedibili a livello mondiale: il contagio da virus. Lo stesso rapporto Stato-Regioni è stato messo a dura prova proprio sulla gestione della sanità, la materia concorrente simmetrica per eccellenza, trasferita alle Regioni in funzione della riforma del Titolo V della Costituzione. Anche su questo tema, che riguarda il corretto funzionamento della pubblica amministrazione a livello centrale e periferico c'è molto su cui riflettere. In pratica, abbiamo avuto la riprova che una determinata modalità di organizzare la pubblica amministrazione non ha dato il meglio di sé; questo rispetto, ad esempio, al tema delle autonomie, che va attenzionato facendo tesoro dell'esperienza avuta nell'ambito sanitario. La pandemia ha anche condizionato e limitato i rapporti sociali, creando dei forti disagi al sistema economico, generando una crisi della domanda. Ciò ha avuto ripercussioni sulle attività imprenditoriali e su quelle professionali, interessando quasi tutte le categorie lavorative. È stata limitata la possibilità per gli studenti di frequentare in presenza le scuole di ogni ordine e grado e per i cittadini di poter interagire agevolmente con le istituzioni. A fronte di quanto appena riportato sul 2020, per fronteggiare l'emergenza da Covid-19 abbiamo dovuto adottare misure straordinarie, che hanno avuto un forte impatto sul bilancio dello Stato, sia per quanto riguarda le risorse stanziate, ma anche per quanto riguarda l'andamento della gestione e la realizzazione della spesa. Porto alcuni esempi. Con il decreto cura Italia abbiamo adottato misure per potenziare il Servizio sanitario nazionale e dare sostegno economico alle famiglie, ai lavoratori e alle imprese più colpite dalla crisi; con il decreto liquidità abbiamo adottato, fra le altre, misure per facilitare l'accesso al credito e gli adempimenti fiscali per le imprese; con il decreto rilancio abbiamo adottato misure in materia di salute e di sostegno al lavoro e all'economia, nonché di politiche sociali. Con il decreto Covid-19 agosto abbiamo adottato ulteriori misure per il sostegno ed il rilancio dell'economia; con i decreti ristori abbiamo integrato in un solo disegno di legge ben quattro provvedimenti in materia di tutela della salute, di sostegno ai lavoratori e alle imprese, di giustizia e sicurezza. Nel complesso, questi provvedimenti del 2020 hanno immesso nel bilancio dello Stato risorse aggiuntive per oltre 205 miliardi di euro, con il Parlamento impegnato a votare gli scostamenti di bilancio per garantire la copertura finanziaria in virtù della sospensione temporanea dei vincoli del Patto di stabilità. Inoltre, è doveroso da parte mia, visti i precedenti interventi, ricordare la grande funzione sociale assolta dal reddito di cittadinanza, fortemente voluto dal MoVimento 5 Stelle già dal 2019.
2021-08-04	PD	AlfieriAlessandro	(ore 19,10) ( Segue ALFIERI). Gli Stati Uniti ce lo dicono in maniera molto chiara. Sono molto pragmatici. Loro sono al nostro fianco se anche noi ci sporchiamo le mani, se dimostriamo di farci carico di un pezzo della sicurezza globale. Non lo possiamo fare singolarmente. Lo abbiamo visto in Libia. Se in Libia si va ognuno per la propria parte - l'Italia, la Francia, la Germania - non otteniamo risultati. Noi, infatti, abbiamo scritto nella nostra Costituzione che non andiamo a fare la guerra e non mandiamo soldati, l'un contro l'altro armati, nelle guerre civili. Questa è una questione molto importante, perché noi siamo rispettosi di ciò che è scritto nella nostra Costituzione, ma non stiamo a guardare. Quindi, la vera posta in gioco è quella di essere protagonisti come Europa; e lo si potrà fare solo se investiremo in una politica estera davvero comunitaria, in una politica di difesa davvero comunitaria. La Conferenza dell'Europa sarà un'occasione in questo senso. Una Europa unita può contare quanto la Turchia, la Russia e gli altri attori che giocano un ruolo importante in Libia. Noi abbiamo investito in professionalità, in persone, in legami culturali in Libia: non perdiamo questa occasione. Chi scappa dai teatri difficili e complicati e non affronta le contraddizioni di quei territori ha solo da perdere e rischia di lasciare da sole quelle persone. Tra il velleitarismo e la Realpolitik cinica noi chiediamo di essere presenti in quel territorio con la tutela dei diritti umani, con la condivisione della responsabilità e con la serietà dell'impegno delle nostre donne e uomini delle Forze armate.
2021-08-04	PD	AlfieriAlessandro	Abbiamo convinto gli altri Paesi europei con noi a investire finalmente nell'operazione Irini, a dargli i poteri e le attribuzioni, e a far sì che dall'anno prossimo potranno fare loro direttamente la formazione e l'addestramento della Guardia costiera libica, in modo tale che non ci sia solo l'Italia, che essendo a pochi chilometri dalle coste può subire l'influenza di quel Governo. Ma non è da sola l'Italia, perché sarà insieme agli altri Paesi europei, sarà insieme all'Alto rappresentante nel poter tutelare i diritti umani e chiedere un innalzamento degli standard. La stessa cosa può essere fatta sul territorio libico. Noi abbiamo una grande ambizione: dare all'Europa - questa vuole essere la conclusione del mio intervento - una missione che è quella di costruire davvero la politica estera e di sicurezza comune, perché noi non possiamo affidarci solo agli Stati Uniti.
2021-08-04	PD	VerducciFrancesco	Eppure, Presidente, quei campi sono legittimati e contemplati da un accordo sottoscritto tra Italia e Libia; e questo è inaccettabile. Un accordo tra due Governi, mai passato in Parlamento; e questo è inaccettabile. Un accordo che non è mai stato riscritto, nonostante gli impegni presi anche in quest'Aula. È sulla base di quel memorandum che esiste un'area cosiddetta di "ricerca e soccorso" libica nel Mediterraneo. Nonostante la Libia non abbia mai sottoscritto le convenzioni internazionali sul rispetto dei migranti, noi deleghiamo loro a intervenire al nostro posto, a respingere al nostro posto, a catturare e rinchiudere nei campi, perché questo fanno le milizie libiche che noi sosteniamo. Altro che soccorso, Presidente. C'è un video di pochi giorni fa, nel quale una motovedetta libica, donata dall'Italia, viene ripresa mentre spara su un barcone carico di persone, tentando di speronarlo. Questo avviene e questo continua ad avvenire. Per questo, Presidente, voterò no. Per questo, insieme al senatore Nannicini e al senatore D'Arienzo, pronunciamo il nostro no in quest'Aula e di fronte all'opinione pubblica, perché nulla è cambiato, a dispetto dell'ipocrisia e delle promesse. La situazione, anzi, nell'ultimo anno è peggiorata. "Medici senza frontiere", uno degli ultimi baluardi rimasti, ha sospeso le attività nei centri, denunciando l'aumento esponenziale delle violenze negli ultimi mesi. Eppure, signor Presidente, rivendichiamo il fatto che c'è un altro modo per stare in Libia. La Libia ci riguarda: dobbiamo cooperare e non lasciarla alla guerra civile e agli interessi della Turchia, della Russia o di altri. C'è un altro modo per stare in Libia e per stare con la Libia ed è fare l'Italia, continuando a costruire ospedali e scuole e non tradendo i nostri valori e la nostra Costituzione. Signor Presidente, lo chiediamo con forza: va interrotta questa missione, che ha rafforzato il sistema dei campi di tortura, anziché smantellarlo. Va scritto un nuovo accordo - lo chiediamo con forza - che coinvolga Europa, Africa, Nazioni Unite, organizzazioni umanitarie, organizzazioni non governative e società civile e che affronti le cause strutturali di un fenomeno migratorio che è epocale e che coinvolge milioni di persone, che fuggono da atrocità indicibili e che nessun muro e nessun campo lager potranno fermare. Signor Presidente, concludendo, serve una nuova "Mare nostrum", un'iniziativa politica ed economica che metta al centro il rispetto dei diritti, perché solo così l'Italia e l'Europa potranno riscattare il proprio ruolo e la propria funzione storica e svolgere una leadership che sia credibile, vera e riconosciuta, nel Mediterraneo e nel mondo.
2021-08-04	PD	VerducciFrancesco	Lo sappiamo, perché ripetutamente, ormai da anni, lo dicono le denunce dell'ONU e del Consiglio d'Europa, lo dicono gli atti della procura internazionale dell'Aja, lo dicono le foto e i filmati delle inchieste, tra cui quelle coraggiose dei giornalisti italiani, che non finiremo mai di ringraziare per il loro impegno civile. Lo dicono le testimonianze dei sopravvissuti, la voce straziante delle donne torturate e violentate, degli uomini sequestrati e lasciati morire, delle bambine e dei bambini incatenati, percossi, seviziati, che numerosi tentano il suicidio per disperazione e per fame. Non c'è giustificazione a tutto questo, non può esserci giustificazione a tutto questo. Non c'è alta politica che tenga, non c'è malinteso realismo politico, non c'è ragione di Stato che possa renderci conniventi con tutto questo.
2021-08-04	PD	ZandaLuigi	Davanti a questo dilemma penso che dobbiamo apprezzare la decisione delle Commissioni del Senato che impegnano l'Italia a coinvolgere l'Europa nell'addestramento, a partire dal prossimo anno, della Guardia costiera libica, così superando la dimensione nazionale della nostra missione. Se vogliamo essere seri, nel Mediterraneo e in Libia il vero tema in gioco è proprio il ruolo dell'Europa. E se vogliamo rivoltare la politica del Mediterraneo, come ci ha chiesto Emma Bonino, lo possiamo fare solo con l'Europa. Le condizioni della Libia sono vitali per l'Italia ed era già così ai tempi di Gheddafi, che non ci piaceva ma con il quale tenevamo buoni rapporti. Oggi la stessa Francia si è forse pentita del raid che ha destituito il ràis. Per cercare di capire, voglio seguire il riferimento di Emma Bonino al ritiro americano e italiano dall'Afghanistan e osservare come, di giorno in giorno, si aggravino i suoi effetti negativi, non solo geopolitici, ma anche sulla libertà e sulla vita di migliaia di afghani. Se oggi Peter Hopkirk dovesse riscrivere il suo splendido romanzo «Il grande gioco» sull'Afghanistan dell'Ottocento, inserirebbe nuovi attori e amplierebbe il teatro dell'azione. Nell'Ottocento come oggi, le tensioni in Afghanistan venivano da un intreccio insolubile di contrapposizioni storiche: grandi potenze e piccoli potentati, eserciti regolari ed organizzazioni terroristiche, interessi politici, economici e commerciali contrastanti, trame di servizi segreti, guerre dichiarate e guerre sporche, traffici di droga, tradimenti, doppio gioco e lotte di religione. Questa era ed è tuttora la realtà, non solo dell'Asia centrale, ma anche della diversissima Libia. Parliamo di Paesi che hanno storie antiche alle spalle e di cui la comunità internazionale, Italia compresa, deve tenere conto. Da secoli l'Asia centrale, il Medio Oriente, la Costa Sud del Mediterraneo sono al centro di grandi interessi strategici e le tensioni, le guerre, le stragi e gli attentati appaiono così connaturati a vicende storiche antiche da farci dubitare del successo delle missioni internazionali di pace. Ma non possiamo mollare perché sappiamo che, se vogliamo che in quelle regioni torni la pace, dobbiamo favorirne la stabilizzazione politica anche con la nostra presenza. I confini dell'Europa a Est, a Nord e a Sud sono diventati più vulnerabili. Dopo l'attivismo di potenza russo e turco nel Mediterraneo, quel Mediterraneo allargato cui ha fatto cenno Emma Bonino, che cos'altro deve accadere per convincere l'Europa che senza una comune politica estera e di difesa corre gravissimi pericoli? La storia può insegnare molto. L'assenza di coraggio delle democrazie europee nei confronti del nazismo nascente non ha impedito, né la Seconda guerra mondiale, né l'olocausto. Ricordarlo può aiutarci a comprendere quanto sia pericoloso sottovalutare la debolezza della politica estera e di difesa dell'Europa. Le vicende del Medio Oriente, dell'Asia centrale e della Libia chiamano l'Europa non a intervenire in ordine sparso, ma a farlo come un'unica grande nazione che conosce i suoi interessi e i suoi doveri. In Afghanistan gli Stati Uniti avevano 2.500 militari e l'Italia era presente con 895 unità ed eravamo il terzo contingente. Ma, se l'Europa fosse stata uno Stato federale, il suo contingente in Afghanistan sarebbe stato di gran lunga il più numeroso e molto più significativa la sua influenza. Oggi la nostra richiesta di una maggiore presenza dell'Europa in Libia ha un segno europeista, ma, un conto, è voler fare dell'Europa una federazione, un altro è limitarsi a difendere doverosamente i nostri concreti interessi nazionali. L'Europa ci sta procurando i vaccini e dall'Europa vengono gli aiuti alla nostra economia ed è tutto necessario, ma la geopolitica, la Libia, l'Asia centrale e il Medio Oriente ci dicono che serve anche un europeismo di vista più lunga, un europeismo che sappia ambire ad un'Europa federale in grado di esprimere una comune volontà nella gestione, non solo dell'economia, ma anche della politica estera e di difesa. Qualcuno ha detto che raramente i contemporanei riescono a percepire le grandi trasformazioni che avvengono sotto i loro occhi e forse è per questa ragione che l'Europa non riesce a vedere quanto seri siano i rischi che sta correndo. Concludo. Il passaggio da Trump a Biden ha messo fine a un incubo, ma ha anche messo nuovamente in evidenza le debolezze strutturali di un'Europa che non può continuare a pensare che la propria sicurezza rimarrà in eterno affidata alla forza dell'alleato americano. Il disimpegno dall'Afghanistan e le vicende della Libia debbono far maturare l'idea di quanto sia necessaria una vera difesa europea, una difesa che abbia dietro una politica e una forza armata europea.
2021-08-05	FdI	DeCarloLuca	Senza farci dire dall'Europa o dall'Unesco cosa dobbiamo fare per tutelare Venezia? Ci rendiamo conto che nel mondo ci percepiscono come quelli a cui dare le istruzioni? Ci consegneranno un modellino di Venezia con le istruzioni su come dobbiamo mantenerla? A noi? Noi italiani, noi veneti, che abbiamo fatto di Venezia una delle città più importanti del mondo, prendiamo lezione oggi da quelli che vivevano ancora nelle palafitte, quando Venezia era strategica all'interno del Mediterraneo e nel mondo intero? Immagino la reazione di Marco Polo se oggi sapesse che qualcun altro da lontano vorrebbe imporre e decidere le sorti di Venezia. Noi non ci siamo, mi dispiace.
2021-08-05	FdI	DeCarloLuca	Signor Presidente, prima di tutto vorrei fare qualche riflessione sul metodo, che ha visto una rincorsa e una fretta costanti, con emendamenti, pareri e relazioni tecniche che nelle Commissioni c'erano e non c'erano, che erano dovute o non dovute. Diciamo una sorta di far west, che mi ha fatto ripensare a quanto ha sempre detto mia mamma, e cioè che la gatta frettolosa finisce col fare i gattini ciechi. Non siamo andati molto lontano da questo concetto. Voglio anche fare una premessa per inquadrare un po' la situazione e il contesto di cui discutiamo. Venezia è la città più bella del mondo e non lo dico perché è il capoluogo della mia Regione; non lo dico perché siamo già intervenuti tante volte per difenderla e tutelarla non solo dal male delle grandi navi, che sembra essere l'unico male, o presunto tale, che affligge Venezia, ma anche dalla sua proverbiale incapacità a difendersi da fenomeni naturali o antropici, come il turismo o lo spopolamento. Quindi, il richiamo dell'UNESCO a mettere fine al business delle grandi navi attraverso la Giudecca può essere anche comprensibile (chi non ha cuore la fragilità di Venezia, chi più di me, cadorino-bellunese, terra che ha dato a Venezia gli alberi sulla quale poggia, può essere attento alla sua fragilità e al suo mantenimento? Venezia, però, non è solo una città museo, non è solo il posto più bello del mondo. Venezia da milleseicento anni - quest'anno ne ricorre il compleanno - è un porto, ha una vocazione marinara - lo è sempre stato storicamente - e oggi il porto ha due vocazioni: una crocieristica e una commerciale. Quindi, qualsiasi provvedimento che la vede oggetto di attenzioni dovrebbe riuscire a coniugare l'attenzione alla fragilità di Venezia con le legittime e doverose aspettative di chi a Venezia vuole continuare a vivere e farne il proprio luogo di lavoro. Rispetto al richiamo dell'UNESCO, ammesso che voi per una parte della vostra carriera politica avete detto «Ce lo chiede l'Europa», adesso che avete visto il fallimento dell'Europa, l'avete sostituito con «Ce lo chiede l'UNESCO», siete capaci, per uno scatto di amor patrio - se ne avete - o anche solo amor proprio, di riuscire a tutelare un bene come Venezia, senza dover fare appello a qualcun'altro?
2021-08-05	PD	FerrazziAndrea	Signor Presidente, c'è un termine a Venezia, che fu coniato dall'allora patriarca Angelo Scola, che diceva "imparare Venezia". È stato uno slogan molto utilizzato che ritengo assolutamente corretto, perché imparare Venezia vuol dire capire cos'è Venezia e capire cos'è stata Venezia. Capire innanzitutto la complessità della gestione della laguna e di una città di certe dimensioni, di una certa importanza, di caratteristiche specifiche e per molti versi uniche a livello mondiale. Venezia è stata governata nel tempo da parte di una classe dirigente assolutamente lungimirante, che ha avuto la capacità di tenere insieme anche gli opposti. Ha avuto - per esempio - la capacità di superare radicalmente dal punto di vista culturale un equivoco che è presente anche oggi qui in Aula e che più volte è stato rimarcato: l'equivoco che Venezia e la laguna siano semplicemente una riserva naturale. Ora, Venezia e la laguna sono una riserva naturale; lo dico dal punto di vista non tecnico-lessicale, ma dal patrimonio naturalistico presente. È un unicum, è una laguna, è straordinaria e come tale va naturalmente gestita, valorizzata e trattata. Ma Venezia è anche in realtà da sempre antropizzata e la grande difficoltà e il grande fascino del governo di Venezia e della sua laguna stanno esattamente nel coniugare la realtà naturale di Venezia con la realtà del luogo vissuto, degli abitanti. Occorre dunque tenere insieme la civitas,l' urbs e la natura, attraverso interventi anche molto complessi, che naturalmente si sono succeduti nel tempo. I nostri avi, coloro che hanno governato la Serenissima, hanno fatto anche delle opere idrauliche straordinarie e hanno spostato interi fiumi che rischiavano di rendere la laguna non più tale, facendola diventare fondamentalmente terraferma. Contemporaneamente hanno sempre gestito con grande oculatezza il dragaggio dei canali e coloro che erano preposti all'equilibrio idro-dinamico della laguna avevano una responsabilità e un potere molto gravoso a cui rispondere. Dunque è esattamente questo il tema che si pone oggi: come riusciamo a coniugare l'unicità naturale di una laguna come quella di Venezia e della sua città, con la necessità di avere una città che viva non solamente del passato, ma anche del presente e del futuro, ritenendo non accettabile che abbia solamente 50.000 residenti. Non è possibile che la città di Venezia viva quasi esclusivamente di turismo di massa e non è possibile che, contemporaneamente, Porto Marghera, 20.000 ettari, cioè il secondo grande bacino industriale d'Europa, viva un processo di deindustrializzazione, senza invece un rinnovamento e una transizione, giocando - ad esempio - sulla grande opportunità che si può aprire con la transizione ecologica: penso ad esempio all'idrogeno e via dicendo. Signor Presidente, siamo intervenuti nel tentativo di superare ogni ideologismo, ogni settarismo, ogni visione di parte, ogni bandierina ideologica, cercando di fare quello che hanno fatto i nostri antenati, e cioè tenere insieme la complessità, che è esattamente il compito di chi si dice e si pensa dirigente politico. Nel breve periodo siamo intervenuti in modo tale che ci fosse immediatamente un aumento dei ristori ai lavoratori e alle imprese collegate al porto direttamente e indirettamente attraverso l'indotto. Si tratta di soldi in più, anche se non sufficienti, e lo diciamo subito. Dovremo dunque lavorare e ci impegneremo a farlo - speriamo con l'appoggio di tutto il Parlamento - anche nella legge di bilancio perché oggettivamente delle categorie economiche e dei lavoratori sono messi in gravi difficoltà. Vogliamo che Venezia continui ad avere un porto, perché per noi non è possibile e non è pensabile Venezia senza il porto e l' homeport. Venezia è relazione, Venezia ha pensato al mare mai come divisione, ma come ponte e relazione. Venezia è il suo porto e non possiamo pensarla senza porto. In questa direzione, dunque, immaginiamo che si debba velocizzare tutto il percorso già individuato con il decreto-legge n. 45 del 2021 dal Governo, per il porto offshore. Abbiamo chiesto al Governo, anche attraverso emendamenti - poi nel dibattito è emerso un momento di sintesi - di velocizzare i tempi, ma nel frattempo, nel breve periodo dobbiamo dare una risposta a Venezia e, quindi, dobbiamo far sì che ci sia davvero la possibilità di un porto di transizione. Laddove il Governo dice che immagina Marghera come area di questa transizione, aggiungiamo che occorre dare poteri al commissario per realizzarla davvero, perché per noi il tempo delle chiacchiere deve essere finito. Per noi questo è il tempo dell'azione responsabile, della decisione e della realizzazione dei progetti. Diamo dunque al commissario la possibilità di fare, attraverso le sue decisioni, varianti al piano regolatore portuale di Venezia, che ha moltissimi lustri e che va rivisto e, in attesa della sua rivisitazione, dobbiamo dare la possibilità di realizzare queste opere, attraverso le varianti del piano regolatore. Diamo al commissario, attraverso i nostri emendamenti, poteri di revisione e dunque di estensione e di integrazione della gestione. Diamo al commissario la possibilità, naturalmente, dell'ordinaria manutenzione dei canali, perché ho sentito affermazioni che mi sembrano un po' lunari: non è possibile pensare che a Venezia non siano effettuati il dragaggio e l'ordinaria manutenzione dei canali; ce ne sono alcuni dove passano le barche dei veneziani e le gondole e ci sono quelli utilizzati dai vaporetti dell'azienda del consorzio trasporti veneziano (ACTV), che permettono ai cittadini veneziani di spostarsi da un'isola all'altra (Murano, Burano, La Giudecca). Ci sono i rii interni alla città antica - per usare una definizione urbanistica che si usa a Venezia - che hanno bisogno da sempre di essere dragati, è l'ordinaria manutenzione. Quello che proponiamo, allora, è che nell'ordinaria manutenzione valgano le norme vigenti e, quando ci sarà da fare la valutazione d'impatto ambientale, come previsto dal Testo unico in materia ambientale (il decreto legislativo n. 152 del 2006), si farà, ma non quando invece si deve fare l'ordinaria manutenzione, senza la quale si paralizza la città. Contemporaneamente, però, il Governo deve assumersi la responsabilità di definire in maniera conclusiva il protocollo fanghi e il piano morfologico. Il protocollo fanghi risale al 1993, doveva durare dodici mesi e riguardare solo la città antica: invece è ancora vigente, ma è contro le leggi europee, in particolare la direttiva 2000/60/CE del Parlamento europeo e del Consiglio, e contro l'ambiente, perché sottopone i sedimenti - si chiamano così, più che fanghi - solamente ad alcune tipologie di analisi e non a tutte quelle che ormai sono necessarie. Alla luce di questi elementi, abbiamo presentato emendamenti che sono stati accolti ed elaborati con il Governo: entro la fine di quest'anno dobbiamo avere il protocollo fanghi e il piano morfologico, perché con i dragaggi dobbiamo sapere dove mettere i fanghi a tutela della laguna e naturalmente dei cittadini. Venezia non è solo questo, ma anche residenzialità, quindi dobbiamo sviluppare politiche dedicate. Venezia significa anche zona logistica semplificata (ZSL): attraverso i nostri emendamenti al bilancio 2020 con il Governo Conte l'abbiamo accolta e fatta accogliere dal Governo e adesso verrà presentata con il progetto definitivo; è una grandissima occasione di trasformazione di Porto Marghera, di Venezia, di tutti i Comuni contermini e anche di Rovigo. Infine, con un emendamento che è stato elaborato dalla Commissione, finalmente distribuiamo e mettiamo a disposizione dei Comuni contermini le risorse per il rifinanziamento della legge speciale per Venezia, per un totale di circa 40 milioni. Signor Presidente, per noi il tempo delle parole è esaurito e il nostro compito dev'essere quello di tenere insieme la sostenibilità di Venezia e della laguna, che come diciamo sempre, è sostenibilità ambientale, lavorativa, economica e sociale. Nelle chiacchiere siamo sempre d'accordo, nei progetti operativi dobbiamo avere la capacità di farlo.
2021-09-07	FI	CraxiStefaniaGabriellaAnastasia	Signor Presidente, onorevoli colleghi, signori Ministri, la crisi afghana divampata in agosto, non certo senza avvisaglie, assomma una dimensione politica e una umanitaria, ma ciò che ancora sembra sfuggire a molti sono gli effetti a medio e lungo termine della vicenda: uno spartiacque nella politica mediorientale e negli assetti internazionali. Sarebbe troppo facile recriminare sugli errori di questi anni e su quelli di questi ultimi mesi e giorni. Segnalo solo a chi anche in quest'Aula guarda le vicende estere in modo demagogico e retorico che l'esaltazione fideistica e a priori del modello multilateralista della nuova amministrazione Biden si è rivelata alla prova dei fatti una propaganda ingannevole. Sebbene la presenza occidentale e USA in particolare appariva sempre più difficilmente sostenibile in Afghanistan - e per tali ragioni accordi con i talebani funzionali a regolare il disimpegno americano vennero già siglati a Doha nel febbraio 2020 sotto la presidenza Trump - non possiamo non sottolineare l'errore nel timing compiuto da Biden. Detto ciò, sarebbe del tutto sbagliato approfittare di questa circostanza per dare la stura a un antiamericanismo di maniera, che non appartiene alla nostra politica estera, ma è più il frutto della propaganda di Pechino, che in tema di repressione di libertà e di tutela dei diritti umani delle donne non ha nulla da invidiare ai talebani, e infatti non a caso già preannuncia per Taiwan un epilogo afghano. L'America è nostro alleato strategico e un riferimento imprescindibile del mondo occidentale al quale si possono avanzare critiche, ma sul cui rapporto non ci possono essere dubbi, né tentennamenti. Inoltre, a chi, approfittando di queste vicissitudini, critica tout court vent'anni di presenza occidentale in Afghanistan, ricordo che, nonostante tutto, almeno la situazione del punto di vista dei diritti era migliorata: istruzione scolastica (specie femminile), tribunali laici, diritti delle minoranze, arte e cultura, che saranno ora soggetti alla scure talebana. Certo, non abbiamo risolto, forse perché irrisolvibile, il problema di creare una vera entità statuale, poiché l'Occidente è stato sì efficiente nell'intervento militare, ma si è cullato nell'illusione che il modello della democrazia liberale potesse essere imposto dall'alto, senza prima far crescere e consolidare i suoi germi nella società civile. Incapaci di immaginare un futuro possibile per quella realtà, abbiamo così dilapidato risorse, sforzi e credibilità, dando vita a una sorta di gioco dell'oca, che ci ha riportato, ben che vada, alla casella di partenza. Siamo, quindi, in presenza di una sconfitta e le sconfitte contano. Nessuno può, pertanto, pensare che sarà sufficiente trattare con i talebani, subordinando il rispetto di un po' di diritti umani e di libertà alla promessa di inserire il nuovo regime, bisognoso di risorse, nel sistema del business. Non sarà così. Questa idea semplicistica è magari funzionale alla costruzione di quel grande oleodotto Est-Ovest che dovrebbe passare proprio in territorio afghano. Questa impostazione minimalista difficilmente impedirà violenze, lapidazioni sommarie, l'umiliazione femminile o l'abuso di bambine, vendute in nome di falsi precetti religiosi, che rappresentano un insulto all'Islam ancor prima che ai principi fondamentali che tutelano la persona. Dobbiamo, quindi, essere consapevoli che non sarà facile imbastire una vera interlocuzione con una nascente teocrazia del narcotraffico e che nessun dialogo sarà possibile in assenza di reali e concreti segnali di apertura, che vadano al di là delle dichiarazioni di questi ultimi giorni. Nessuna interlocuzione è possibile, se impediranno alle persone che vogliono lasciare l'Afghanistan di farlo liberamente. Dobbiamo essere fermi nel pretendere il rispetto di alcune condizioni minime per il dialogo, elencate dallo stesso alto rappresentante dell'Unione europea, Josep Borrell. Diciamo chiaramente che il nostro rapporto con i talebani non sarà semplice, anche perché sarà minato da interferenze e da interessi terzi. È evidente a tutti come alcune nuove potenze mondiali, con i loro disegni egemonici, provino a mettere all'angolo l'Occidente, dimostrando il suo declino culturale, prima ancora che economico, anche al fine di accaparrarsi lo sfruttamento di uno dei più grandi giacimenti di terre rare del mondo qual è l'Afghanistan. Le dichiarazioni del portavoce dei talebani, Zabiullah Mujahid, che, mentre chiede all'Italia di riconoscere il nuovo Stato islamico afghano (decisione che, lo sottolineo, non può essere assunta unilateralmente dall'Italia), rivendica la partnership strategica di Kabul con Pechino, testimoniano la portata della posta in gioco e le difficoltà che ci attendono. La questione afghana ci impone, quindi, di aprire una seria riflessione nella comunità occidentale, specialmente all'interno di una Europa ancora una volta divisa e in ritardo sulle grandi sfide del nostro tempo. I fatti di Kabul rischiano di creare un effetto domino in tutto il Medio Oriente e di dare la stura ai tanti estremismi della regione, oltre che a rivitalizzare alcune centrali del terrore come al Qaeda e a dare spazio a nuovi attori: pensiamo al rafforzamento di Qatar, Pakistan e Turchia nel mondo musulmano e al riavvicinamento di Teheran con Kabul. Sono situazioni che avranno ripercussioni importanti e che, ad esempio, possono dare alla Cina, non solo la forza di sovvertire a proprio favore gli equilibri asiatici, ma di ottenere un vantaggio e nuovi alleati nello scacchiere globale. In Siria, ad esempio, le milizie asserragliate nell'area di Idlib plaudono alla riconquista talebana dell'Afghanistan ed Hamas progetta nuovi attacchi e un network di alleanze. Si stagliano così all'orizzonte sfide epocali per l'Occidente e c'è molto di più da recuperare che il prestigio, l'autorità o l'urgenza di far fronte all'arrivo dei profughi. Oggi sono in ballo la nostra sicurezza e le nostre libertà. L'Europa su tutti deve fare un salto in avanti ed è qui che, come Italia, potremo giocare un ruolo, forti dell'impegno encomiabile delle nostre Forze armate nel mondo mediorientale e mediterraneo e della percezione positiva che la pregressa storia repubblicana, la tanto vituperata Prima Repubblica ancora ci regala nell'area. Ha ragione il presidente Mattarella: la retorica dell'accoglienza in Europa si scontra con la realtà dei fatti. I prossimi mesi in tal senso saranno ancora di più una cartina di tornasole, con le dichiarazioni che giungono da molte cancellerie, Berlino in testa, volte a rigettare l'idea di stabilire quote UE per l'accoglienza dei profughi. Ma di pari passo dobbiamo sapere che la minaccia di un ritorno al terrorismo jihadista impone un più stretto coordinamento fra polizie e intelligence nazionali nell'Unione europea e che la possibilità di un flusso consistente di profughi afghani in fuga dalla brutalità dei talebani richiede regole comuni e condivise per accogliere e integrare. Il tutto senza dimenticare che resta aperto il tema dei migranti economici, su cui la nostra Nazione continua a pagare un dazio pesantissimo, nonostante i piccoli progressi ottenuti nel vertice europeo dello scorso giugno dal presidente Draghi. E senza tralasciare il fatto che a breve dovremo ritrattare come Europa le condizioni dei nostri accordi con la Turchia, che regola il rubinetto dei flussi migratori dalla rotta balcanica. In sostanza, seppur declinato in diversi modi e su più dossier, si pone il tema di una sicurezza unica europea, che però necessita preliminarmente di una politica estera europea e quindi della definizione di quale sia l'interesse europeo. Avere una difesa integrata significa essere attori attivi sulla scena mondiale, avere capacità di proiezione e di risposta agli eventi, consci che si può raggiungere questo obiettivo solo con una riforma in senso pienamente democratico dell'Unione. Solo con più democrazia e con meno euroburocrazia, con un approccio che metta da parte assi e interessi particolari, vi saranno i presupposti per giungere all'obiettivo e quindi passare dal voto all'unanimità al voto a maggioranza.
2021-09-07	FdI	LaRussaIgnazio	Venendo all'altro aspetto, noi immaginiamo che questa fase, come ha detto correttamente il senatore Casini, sia completamente nuova; una fase in cui l'Europa dovrà avere un peso diverso, perché diverso è il ruolo della NATO, che è già cambiato dopo il 2011: non c'è più stata una sola missione internazionale, dopo quella in Libia del 2011. È un Europa attrezzata. Non è questa Europa, per questo noi parliamo di confederazione europea, a cui siano riservati dei compiti veri di difesa, di politica estera, certo di gestione del fisco e della moneta, certo delle grandi questioni anche di immigrazione, ma che per il resto sia rispettosa delle peculiarità di ogni Nazione. Oggi una confederazione europea, come dice il generale Graziano (attuale presidente del Comitato militare dell'Unione europea) in una sua recente intervista, non può non essere prioritaria nell'agenda politica europea. Noi ci aspettiamo che contestualmente una politica per una difesa comune cammini insieme a una necessaria politica estera comune, perché l'una senza l'altra non serve assolutamente a nulla. È questa l'ambizione di un'Europa seria, di un'Europa che ci piacerebbe, che fa le cose importanti invece di accodarsi soltanto alle decisioni degli americani, che hanno sbagliato non solo la gestione del ritiro. Infatti, il ritiro non si poteva e non si doveva fare in base ai tempi.
2021-09-07	FdI	RautiIsabella	Queste domande restano senza risposta perché non c'è una politica estera europea condivisa e lo dimostra il fatto che l'Europa non è stata in grado di ragionare per tempo sulle conseguenze del terremoto geopolitico che avrebbe evidentemente provocato il ritiro dall'Afghanistan ed è assai strano che tutto ciò abbia colto molti di sorpresa, anche perché, purtroppo, non mancano precedenti negativi sulla destabilizzazione e sulla scia del caos lasciato dal ritiro delle truppe, così come purtroppo - perché non bisogna avere mai la memoria corta - quel vecchio vizietto di voler dominare il mondo.
2021-09-07	LN	FuscoUmberto	Come partito, sin dagli esordi dell' escalation degli eventi che si sono susseguiti dopo il ritiro delle truppe americane dall'Afghanistan, abbiamo espresso la necessità di dover riferire al Parlamento o alle Commissioni difesa, come è successo, per discutere della crisi geopolitica che sta investendo l'area e dei riflessi geopolitici che questa avrà nel contesto internazionale, con particolare attenzione al nostro Paese. Ciò cui abbiamo assistito e cui stiamo continuando ad assistere è uno scenario drammatico, come drammatico è da intendersi il crollo del Governo afghano e delle sue istituzioni, che con grande impegno e fatica, con ingenti risorse economiche, con capacità diplomatiche e anche con la perdita di numerose vite di nostri militari, abbiamo contribuito a costruire negli ultimi venti anni. È evidente e innegabile che quanto avvenuto in Afghanistan rappresenti una sconfitta per l'intera comunità internazionale e richieda ora un'analisi e una seria riflessione sugli errori commessi dall'Occidente, in primis dagli Stati Uniti d'America di Biden e, a cascata, dagli altri Paesi impegnati in Afghanistan, che hanno dovuto far fronte a una ritirata che ha consentito la repentina ripresa del potere da parte dei talebani. Tali eventi hanno evidenziato i grandi limiti delle potenze occidentali, anche in termini di capacità di previsione rispetto a quanto sarebbe avvenuto all'indomani del ritiro delle truppe. Quanto è avvenuto in Afghanistan impone al nostro Paese una seria riflessione sul ruolo che l'Italia e gli altri Stati europei rivestono all'interno dell'Alleanza atlantica. È un'alleanza di cui facciamo convintamente parte, ma che forse, a causa del retropensiero di una certa parte politica, abbiamo sempre vissuto in maniera esageratamente passiva. All'interno dei confini dell'Alleanza atlantica sono rappresentati anche i nostri interessi: perseguirli, insieme al nostro alleato strategico per eccellenza, gli Stati Uniti, deve essere un imperativo per la nostra politica estera del futuro. Proprio per questo è essenziale prodigarsi nel portare con forza i nostri interessi anche in questa sede multilaterale, che nella storia contemporanea ha visto l'Italia tra i primi Paesi per impegno, risorse, uomini e vite sacrificate. È necessario ripensare l'Alleanza, con la volontà condivisa e ormai palesata di giungere ad un nuovo documento strategico della NATO, nel breve periodo. Questa deve essere un'opportunità, che non possiamo lasciar correre. Il mondo sta cambiando in fretta e le grandi sedi multilaterali di cui facciamo parte, Unione europea in primis, hanno un'impalcatura di regole che risultano stantie ed anacronistiche. Lo stesso impegno che tutti noi - o quantomeno una buona parte di questa Assemblea - abbiamo palesato nella volontà di riscrivere le vecchie regole economiche dell'Unione europea, superate dalla storia, dobbiamo palesarlo anche nella volontà di giungere ad un rinnovamento del concetto strategico dell'Alleanza atlantica. In questa riscrittura di regole e linee guida è fondamentale avere il coraggio di impegnarsi. L'Europa finora non è stata in grado di gestire la crisi afghana e deve ora riguadagnare una nuova credibilità nella gestione della situazione. L'Italia ha ora l'opportunità di rivestire un ruolo centrale, a partire dalla prossima riunione del G20, presieduto dal nostro presidente del Consiglio, Mario Draghi, a cui chiediamo di voler allargare la partecipazione anche a quei Paesi non invitati che possano contribuire alla serenità dell'area. Non possiamo consentire che la Cina investa, come già sembrerebbe abbia iniziato a fare, nel Paese centro-asiatico, nella sua ricostruzione e nel settore minerario, riconoscendo magari il Governo talebano e il neocostituito emirato islamico, sancendo di fatto il loro controllo dell'area. Non può essere di certo una soluzione quella prospettata da alcuni esponenti politici, per cui può essere preso in considerazione un riconoscimento di tale Governo da parte del nostro Paese o l'avvio di un dialogo con i talebani, illudendosi che essi possano rivelarsi diversi da ciò che in realtà sono, dimenticando le esecuzioni a cui ci hanno abituato, i nostri connazionali morti per combatterli, le condizioni medievali in cui vorrebbero far tornare a vivere il Paese e la loro considerazione delle donne. Oltre alla questione geopolitica e al ruolo che intende svolgere l'Italia nel contesto internazionale e a quelle che saranno le opportune riflessioni anche sulle altre missioni in cui siamo coinvolti, evitando l'eventualità che possa verificarsi quanto avvenuto in Afghanistan, ci piacerebbe sapere come intenda muoversi il Paese con riferimento ai rimpatri e agli ingressi in Italia. Riteniamo che si debbano assolutamente mettere in sicurezza coloro che negli anni hanno collaborato per rendere l'Afghanistan un Paese democratico e allo stesso tempo auspichiamo che la comunità internazionale intervenga rapidamente, per evitare che la fuga dai talebani si trasformi in un esodo incontrollato, che avrebbe conseguenze drammatiche in termini di vite umane. Ricordo infatti che, prima degli ultimi eventi, erano già oltre 700.000 gli sfollati interni e ora sono 2,5 milioni, stando alle ultime stime, coloro che intendono abbandonare il Paese. Senza una pianificazione seria e condivisa tra tutti gli Stati, rischiamo che le fughe si trasformino in un esodo disordinato, con enorme pregiudizio per chi fugge e per i Paesi di destinazione. Bisogna altresì scongiurare il rischio di infiltrazione terroristica attraverso l'immigrazione illegale e su questo i Servizi e le intelligence dovranno mostrare un'attenzione e una capacità ben superiori rispetto a quelle messe in atto nella mia Provincia, Viterbo, dove non si è stato in grado di prevenire, intercettare e impedire che oltre 10.000 persone, con migliaia di macchine e camper provenienti da tutta l'Europa, occupassero un terreno privato, e per lo svolgimento di un rave in cui morte, droga e malori si sono susseguiti per oltre sei giorni. In uno dei tanti discorsi alla Nazione fatti durante i tragici eventi in Afghanistan, Biden ha usato un termine significativo con riferimento alle future traiettorie del terrorismo internazionale. Ha detto letteralmente che il terrorismo si è diffuso come una metastasi nel mondo. È una visione corretta: la frammentazione e la fluidità dei grandi brand del terrorismo dall'ISIS ad al Qaeda è una forma di realtà conclamata. PRESIDENTE. Per cortesia, concluda. FUSCO (L-SP-PSd'Az). Sto concludendo, Presidente. È al contempo un pericolo. I confini del contrasto al terrorismo sfumano, il pericolo cambia e devono cambiare le nostre capacità di risposta. Nel concludere, signor Presidente, ricordo che la lotta al terrorismo, iniziata nel 2001 in Afghanistan, ha messo a durissima prova la tenuta di al Qaeda, che ha sofferto l'eliminazione dei suoi principali esponenti e si è indebolita enormemente. Adesso al centro dell'Asia ritroviamo un Paese allo sbando, con al potere quegli stessi guerriglieri che diedero casa, ospitalità e risorse ad al Qaeda permettendole di infiammare il mondo. Serve grande attenzione e occorre ribadire che la priorità della classe politica italiana ed europea nei prossimi anni è quella di mettere in sicurezza il nostro Paese e il nostro continente. La storia ci ha insegnato cosa vuol dire sottovalutare i problemi; non cadiamo nello stesso errore.
2021-09-07	LN	IwobiTonyChike	Non possiamo rischiare che l'Europa resti ai margini della politica estera o, peggio ancora, che subisca le decisioni di altre potenze mondiali. Ora ci troviamo ad affrontare le conseguenze della crisi. Dovremo tutelare i veri profughi, come contemplato anche dalle linee guida della nostra politica sull'immigrazione, attraverso uno sforzo comune e condiviso da tutti i Paesi dell'Unione europea, senza dimenticare che dobbiamo trovare un'identità e una visione comunitaria in politica estera e non solo per combattere terrorismo e garantire la libertà e i diritti conquistati.
2021-09-07	M5S	AirolaAlberto	Doppio è quindi il pregio del nostro Paese: il primo è umanitario, il secondo è aver acquisito, durante i recenti Governi - grazie al lavoro del premier Conte, prima, di Draghi che ne ha raccolto i risultati e del suo lavoro, ministro Di Maio - una credibilità in Europa e nei rapporti internazionali che ora è evidente a tutti. La testimonianza è la sua missione in Uzbekistan, Tagikistan, Qatar e Pakistan; è il rapporto soprattutto con i suoi omologhi di Francia e Germania. Ora serve, per prima cosa, che l'Unione europea si muova unitariamente: un conto è valutare ed eventualmente agire nei confronti della diplomazia coi talebani, nonché in eventuali scelte, a mio avviso necessarie, logistiche e operative di assistenza, soprattutto negli aeroporti afghani, come Paese Italia; altro conto è farlo come Unione europea. Saremmo veramente una potenza. Ciò oggi è possibile proprio perché l'Europa, nella sua storia recente, in questo dramma afghano ha risvegliato una coscienza individuale e collettiva mai avuta prima. È un momento storico in cui veramente possiamo lavorare insieme. Secondo punto: anche con il dialogo internazionale nell'ambito del G20 dovrebbe essere l'Unione europea a parlare, o almeno una parte di essa estremamente rappresentativa. È evidente a tutti, anche ai più critici e ai riottosi, che è inevitabile un dialogo con Cina, Russia e Turchia. Sono coloro che possono fare la differenza nella gestione della crisi. Non parlo degli Stati Uniti, ovviamente inclusi, ma che al momento non sembrano avere posizioni chiare in merito. Ministri, colleghi, Presidente, questa è una grandissima occasione, storica, per dimostrare a noi stessi e ai popoli europei che, in questo contesto internazionale, insieme possiamo essere un soggetto forte e pesante sugli equilibri geopolitici. È l'occasione di una nemesi e catarsi per tutta l'Europa. Questa è un'occasione per dimostrare e realizzare davanti al mondo che il nostro Paese è diplomaticamente e strategicamente ineludibile nelle crisi internazionali, soprattutto nei confronti di Cina, Turchia e Russia. Cito il presidente Mattarella, che è stato netto su questa vicenda dicendo che quanto è successo nella guerra in Siria ha reso evidente la scarsa capacità dell'Unione europea di agire unitariamente, è invece indispensabile assicurare gli strumenti reali, efficaci e concreti di politica estera e di difesa comuni. Questi strumenti esistono e possono essere usati dall'Europa in contesto internazionale. Mi riferisco alla direttiva sulla protezione temporanea n. 55 del 2001 della Comunità europea sullo status di protezione di gruppo, che potrebbe essere applicata proprio per il caso Afghanistan, creando visti per tutti e corridoi umanitari. È un'opzione da portare in ambito internazionale con la forza dell'Europa. È l'occasione di salvare, signori, centinaia o migliaia di afghani che ci hanno aiutato, che sono stati nostri collaboratori, traduttori, impiegati e che sono perseguitati e profughi a causa nostra e della NATO e non possiamo fallire.
2021-09-07	M5S	CastaldiGianluca	Signor Presidente, colgo l'occasione, in un momento così triste per il Senato, per ricordare che questa notte nella nostra città è avvenuta la prematura scomparsa di Luciano Lapenna, ex sindaco, ex consigliere regionale, una persona sempre attenta alle esigenze degli altri. Approfitto per esprimere anche nell'Aula del Senato il cordoglio di tutti i cittadini della nostra città e dei corregionali abruzzesi. Vorrei ora soffermarmi su una crisi aziendale per esprimere solidarietà e sostegno alle preoccupazioni espresse dai sindacati e dai sindaci del Sangro, dell'Aventino e della zona frentana, per affrontare la questione della Sevel Stellantis. Tali preoccupazioni sono state anche formalizzate ai ministri Giorgetti e Orlando da parte delle organizzazioni sindacali che sollecitano Stellantis ad alzare il velo sulle proprie intenzioni prima che vengano messe nero su bianco nel nuovo business plan, anche per arginare gli impatti lavorativi provocati dalla carenza di approvvigionamento dei semiconduttori prodotti in Malesia. Credo non sia solo questione di microchip. Ad inizio 2022 sarà presentato il primo piano industriale di Stellantis ed è legittimo, stante l'attuale situazione, ipotizzare un intervento sulla forza lavoro, sulle fabbriche, per riuscire a centrare i target della fusione, mentre i siti produttivi dei singoli Paesi dell'impero FCA e PSA si fanno concorrenza portando ognuno avanti le proprie rivendicazioni. Sappiamo anche che l' automotive fa i conti con la transizione ecologica del mercato delle quattro ruote, la riconversione di interi comparti dell'indotto e una fusione in corso appunto tra FCA e PSA; operazione che già al momento del varo presentava alcune criticità, sovrapposizioni, sovraccapacità produttiva, con un ammontare dei costi complessivi superiori a quelli delle fabbriche spagnole e francesi. In Val di Sangro, dove si assemblea il Ducato come veicolo di punta, il mezzo più venduto in Europa, sito dove si lavorava anche per la concorrenza con Peugeot e Citroen, la produzione di 300.000 furgoni rischia di venire condivisa e calibrata al di sotto delle richieste di mercato; un ridimensionamento questo che potrebbe impattare sull'occupazione diretta e sull'indotto industriale della componentistica. La situazione produttiva della Sevel è caratterizzata da grande incertezza per tutti i lavoratori a partire dagli interinali e staff leasing. Non è mai successo nella storia di FCA e FIAT che il livello occupazionale del personale interno fosse così basso rispetto al numero dei lavoratori somministrati, che invece sono in numero elevatissimo e per un periodo così lungo. Nei mesi scorsi l'azienda è stata sollecitata ad assumerli; si ipotizza una perdita di circa 700 posti di lavoro. Sappiamo anche che lo stabilimento in Val di Sangro sta subendo la concorrenza del sito polacco di Gliwice dove si produceva l'Opel Astra, dove Stellantis ha deciso di anticipare a febbraio la produzione del Ducato che a regime sarà di circa 100.000 unità. Pare che già nel 2022 circa 50.000 unità verranno prodotte. Dal reparto della lastratura della Sevel stanno partendo per Gliwice - denunciano i sindacati - intere fiancate del furgone da assemblare oltre confine e alcune aziende dell'indotto abruzzese stanno già producendo per lo stabilimento polacco, aprendo in loco nuove fabbriche anche per sfruttare la decisione di Varsavia di estendere nell'area gli incentivi fiscali della ZES, l'elevata infrastrutturazione di una zona strategica per servire tutto il mercato europeo. La ZES polacca prevede tantissime agevolazioni e anche deroghe alla regolamentazione sui contratti di lavoro, riduzione degli oneri sociali e di retribuzioni. Non è difficile immaginare, quindi, una migrazione. Penso che si debba intervenire subito, anche con lo strumento del contratto istituzionale di sviluppo (CIS) dell'industria sostenibile. Dobbiamo intervenire, perché ricordo che sono a rischio 700 posti di lavoro. Diamoci tutti da fare, al di là del colore politico, per queste aziende.
2021-09-07	M5S	FerraraGianluca	Il dialogo con i talebani, avviato dagli stessi statunitensi, è l'unico strumento per pressarli al fine di ottenere da loro quello che ci interessa: oggi corridoi umanitari, domani il rispetto dei diritti umani, in particolare di quelli delle donne. Potrà essere una realtà di fatto a noi sgradita, ma sono i talebani ad aver vinto la guerra e sono loro che controllano il Paese, quindi è con loro che dobbiamo tentare di instaurare un dialogo se veramente ci interessa influire positivamente sul destino del popolo afghano. Coloro che oggi dicono «mai dialogo con i talebani» sono gli stessi che fino a ieri volevano continuare all'infinito questa guerra, ma isolando quel regime sarà solo peggio, non solo per gli afghani, ma anche per noi. Se l'Occidente e l'Europa si oppongono ad un dialogo, il regime si radicalizzerà pericolosamente, finanziandosi con la jihad antioccidentale e con il narcotraffico, o si rivolgerà ad altri poco affidabili attori internazionali che non aspettano altro. Concludo dicendo che l'esperienza dovrebbe insegnare a tutti i presunti maestri di geopolitica che invece di attaccarci forse è meglio dare ascolto a quello che sostiene il MoVimento 5 Stelle, rendendo l'Italia e l'Unione europea protagonisti di una vera missione di pace, di una forte iniziativa diplomatica volta ad intavolare una trattativa condizionata con chi governa oggi l'Afghanistan. Aiuti in cambio di rispetto dei diritti umani, al solo scopo di alleviare la situazione della popolazione di quel Paese. Questa è l'unica via per rimediare a vent'anni di errori, lo dobbiamo al popolo afghano che non può essere abbandonato e ai tanti ragazzi italiani ed europei che per l'Afghanistan hanno sacrificato la loro vita. Esprimo grande apprezzamento per l'approccio pragmatico e le coraggiose iniziative diplomatiche illustrate poco fa dal ministro Di Maio, dal piano di azione nazionale al sostegno del popolo afghano, alla proposta di un G20 dedicato all'Afghanistan, su cui avrà il nostro massimo sostegno.
2021-09-07	PD	AlfieriAlessandro	Adesso ci sarà probabilmente il G20 straordinario, che non sarà facile. Penso che quello sia il luogo in cui l'Italia può giocare la sua parte, avendo la presidenza di turno. Considero corretto il viaggio che ha fatto il Ministro, operando quindi sul canale bilaterale ma anche su quello multilaterale, perché la risoluzione n. 2593 del Consiglio di sicurezza delle Nazioni Unite che ha citato rischia di essere lettera morta se non si trova proprio all'interno del G20 il consenso necessario con Cina, Russia e Turchia per il libero passaggio. Noi, infatti, abbiamo portato via 5.000 persone, siamo orgogliosi del lavoro fatto, ma molte persone restano lì, molte persone sono rifugiate, sono nei campi, sono già displaced people, hanno bisogno di essere supportate e aiutate. Il G20 può essere il luogo in cui noi troviamo questi accordi, utilizzando in maniera intelligente ed equilibrata la leva degli aiuti internazionali e anche delle riserve valutarie. Evidentemente con Cina e Russia va trovato un accordo. Sul rapporto con gli Stati Uniti, penso non vada rimarcato (il ministro Guerini è di ritorno da una recente visita negli Stati Uniti) il fatto che il rapporto nell'Alleanza atlantica è fondamentale. Ritengo che la NATO possa avere un futuro nel momento in cui avrà un pilastro europeo forte e credibile. L'autonomia strategica europea non può essere un dossier che apriamo a fasi alterne; è un tema che c'è, ma se lo vogliamo affrontare seriamente non può essere quello di interviste in cui annunciamo una forza di intervento rapido con 5.000 persone. Si tratta di una situazione molto più complessa, come avete detto bene nei vostri interventi. Serve un'agenda politica comune, serve capire se il nostro posizionamento è più verso il Mediterraneo, il Sahel e i Balcani o è verso la Russia. Riusciamo a contemperare le esigenze dei diversi Paesi europei e a costruire un'agenda politica comune? Riusciamo a costruire capacità militari comuni, un'industria di difesa comune? Questa è la posta in gioco. Riusciamo a farlo con 27 Paesi? Mi avvio alla conclusione con due riflessioni. Forse noi dobbiamo superare il tabù dell'Europa a ventisette, perché le norme passerella - lo sappiamo - non funzioneranno, perché ci vuole l'unanimità e probabilmente le cooperazioni rafforzate servono fino a un certo punto. Ma se vogliamo veramente incidere, avere una difesa europea comune, dare più forza alla NATO e giocare la nostra parte nella stabilità e nella sicurezza internazionale, serve una politica estera comune e di difesa comune. Forse lo faremo con un nucleo di protagonisti e di pionieri, come fu all'inizio quello dei Padri fondatori. Questa è una riflessione seria che va fatta, se vogliamo giocare un ruolo come Italia all'interno della Conferenza sul futuro dell'Europa e nei consessi principali. Un'ultima considerazione che riguarda un po' anche la nostra società e le società europee: tutti si sono mobilitati, giustamente, nelle piazze italiane ed europee a difesa degli afghani per la tutela dei diritti umani, dei diritti delle donne e dei bambini. Però, le stesse società europee e le stesse opinioni pubbliche europee si devono interrogare su un quesito fondamentale: fino a che punto siamo disposti a difenderli, anche a morire per quei valori e per quei principi? Perché se non ci diamo questa risposta rischiamo di essere velleitari, a scendere in piazza per i diritti senza essere poi conseguenti, e dentro gli scenari internazionali conta anche l'opzione della forza, l'opzione militare. Da questo punto di vista serve una consapevolezza in più da parte dei politici che alle opinioni pubbliche dicano la verità: se vogliamo essere protagonisti in Libia, se vogliamo essere protagonisti nel Mediterraneo orientale, se vogliamo essere protagonisti negli scenari internazionali, se crediamo a quei valori che hanno portato più di settant'anni fa a costruire l'Alleanza atlantica, dobbiamo farci carico di un pezzo della stabilità e della sicurezza internazionale. Questa è la nostra missione e se vogliamo essere responsabili dobbiamo parlare il linguaggio della verità.
2021-09-07	PD	PinottiRoberta	La costruzione di una difesa europea, come avete detto non è questione tecnica: tecnicamente ci si mette pochissimo a farla, non è questo il problema; il problema è politico e scegliere che l'Europa si muova nel mondo con una propria direzione e scelte di politica estera che fanno capire che cosa vuole essere l'Europa nel mondo. Ripeto, tecnicamente non è difficile e si può fare. E mi chiedo: se non ora, quando? Questo è il momento.
2021-09-07	PD	PinottiRoberta	Mi associo ai ringraziamenti al corpo diplomatico, alle nostre Forze armate straordinarie e all' intelligence per quanto abbiamo fatto per l'evacuazione, non soltanto per i numeri che oggi avete dato, ma anche per le modalità. Ho sentito delle testimonianze di giornalisti italiani, che sono rimasti colpiti per come i nostri militari non solo facevano salire le persone sugli aerei, ma per come li facevano sedere ai loro posti, come a ciascuno davano il proprio pranzo, cioè con un'attenzione e una gentilezza che ha veramente colpito i giornalisti che conoscevano meno l'operato delle nostre Forze armate. Ora che cosa fare? Concordo con l'agenda che il ministro Di Maio ci ha elencato; mi sembra un buon piano, sia per la discussione che è stata fatta in Europa, sia per quello che riguarda il piano nazionale. Positive le condizioni poste in Europa, quindi distinguiamo: se occorre parlare con i talebani per i corridoi umanitari, bisogna farlo; ma un conto è una trattativa e un negoziato, e un altro conto è una legittimazione, che non può che avvenire sulla base delle condizioni che qui sono state esposte. Positivo anche il G20, perché è un forum che stiamo presiedendo e che può diventare un'occasione importante. Credo che, fra tutto quello che ci siamo detti, il punto centrale l'ha toccato anche il senatore Casini: il tema dei diritti. Penso sia inutile adesso aprire la discussione su come si costruisce una democrazia. Non c'è dubbio che lo sforzo anche dei nostri militari e dei nostri caduti è stato fatto per arrivare a quei dati che lei, ministro Di Maio, ha letto. Se in vent'anni le bambine sono andate a scuola - ad Herat, ad esempio, fino all'università - da zero fino, in alcuni posti, a rappresentare il 40 per cento e più, vuol dire che qualcosa è stato fatto e non possiamo non riconoscerlo. Concordo sul fatto che la sconfitta è stata più politica che militare. C'è amarezza per come è finita e ho sentito molta amarezza anche nelle parole dei colleghi, ma non c'è dubbio che dobbiamo far scaturire da questa amarezza una proposta. Si è detto che sono stati gli americani ad andare con 5.000 soldati a proteggere l'aeroporto di Kabul; com'è stato ricordato anche in quest'Aula, ricordiamo che sono morti anche dei giovani militari americani nell'attentato dell'ISIS. Quindi non dimentichiamo che siamo dalla stessa parte. Non c'è dubbio che non è da ora che gli Stati Uniti dicono: sul vostro quadrante, sul Mediterraneo e sul Medioriente, che cosa pensate si debba fare? Voi fate e noi comunque vi aiutiamo. L'investimento sul fatto che noi dobbiamo assumerci le nostre responsabilità non è da ora, ma dopo un avvenimento come questo in Afghanistan non possiamo più fare "passetti" dobbiamo veramente dare una svolta sul tema della difesa europea, che non è in contrasto con la NATO. Poi discuteremo se la NATO è davvero morta oppure no e quale deve essere il concetto strategico. Ma fino ad ora rappresenta un'alleanza strategica fatta anche di valori, quindi starei attenta a buttare via tutto. Io penso che la NATO diventa più forte, più autorevole, più competente e più capace di intervenire nel mondo se, oltre al punto di vista degli Stati Uniti (che c'è fortissimamente), c'è anche una prospettiva che diventa forte se è un punto di vista europeo e non solo delle singole Nazioni.
2021-09-15	M5S	SileriPierpaolo	SILERI , sottosegretario di Stato per la salute. Ho fatto una premessa all'inizio, quando il senatore Paragone non c'era, e quindi la rifaccio: sarebbe così se il green pass non avesse una componente diagnostica importante che ha consentito, a oggi, di tenere i casi intorno ai 5.000-6.000 al giorno quando altri Paesi questa possibilità non hanno avuta. Basta controllare i numeri in Europa: siamo il Paese in cui l'andamento dell'epidemia sta andando meglio e questo è imputabile al green pass, direttamente con la diagnostica e indirettamente grazie a una vaccinazione che, come numeri, è fra le migliori in Europa.
2021-09-15	PD	MarcucciAndrea	Quando sento parlare contro il green pass e addirittura contro il vaccino, sostenendo che lo si fa per difendere la libertà, io mi domando quale sia il concetto di libertà al quale si fa riferimento. Qual è il concetto? Noi dobbiamo semplicemente auspicare di tornare alla cittadinanza piena, quella che la Costituzione auspica per ognuno di noi, per ognuno dei nostri concittadini. Libertà piena vuol dire semplicemente potersi muovere, poter fruire di un cinema e di un teatro, andare allo stadio, poter partecipare a riunioni politiche, sindacali, di associazioni del volontariato, svolgendo appieno il nostro rilevante diritto di cittadinanza. Invece, sembra che la libertà sia un'altra cosa. Sembra che la libertà sia poter fare quello che si vuole a danno di tutti gli altri, a danno della comunità nazionale. Questa non è libertà. E aggiungo un'altra libertà alla quale io auspico si ritorni velocemente; una libertà che a me sta particolarmente a cuore per la storia della mia famiglia e mia personale: è la libertà di intraprendere, quella di fare impresa, quella di dare lavoro, quella di svolgere il proprio lavoro. Mi domando, allora, quale sia la libertà alla quale si fa riferimento. Vogliamo garantire i nostri studenti che devono tornare nelle scuole? Credo che si debba guardare avanti e si debba certamente, come è stato sottolineato in quest'Aula, pensare ai mezzi di trasporto, in maniera più incisiva, più determinata. Credo che si debba pensare ai luoghi di lavoro, partendo dal pubblico impiego, dai servizi pubblici. Credo che si debba riflettere sul fatto che oggi per entrare in un ristorante il cliente deve avere il green pass e magari chi opera e sta lavorando in quel ristorante il green pass non lo deve avere. Credo siano queste le circostanze delle quali noi, con senso di responsabilità per il Paese, dovremmo discutere e riflettere e che quella debba essere necessariamente - e sarà - la direzione delle azioni del Governo, sostenute in questa sede dal Vice Ministro, che mi incoraggiano a sostenere con forza questa linea di tendenza decisa che stiamo percorrendo. Devo fare riferimento anche ad alcuni temi affrontati direttamente in questo dibattito. Ho ascoltato anche con curiosità e piacere le parole del presidente Romeo, ma le sue parole vanno in contrasto con le dichiarazioni - rilasciate anche poco furbamente - che costantemente, anche nella giornata di oggi, si trovano sulle agenzie. Mi riferisco alle dichiarazioni fatte dal suo segretario Matteo Salvini durante i comizi in provincia di Pavia e alle dichiarazioni di alcuni europarlamentari, che in realtà fanno qualcosa secondo me di molto grave in termini politici: strizzano l'occhio a un movimento che ormai si è rivelato per quello che è, con le violenze che ha perpetrato nei confronti di militanti politici, di giornalisti, di chi semplicemente sui social difende la posizione del vaccino per tutti.
2021-09-15	PD	MarcucciAndrea	Signor Presidente, autorevoli rappresentanti del Governo, intanto, da parte mia un plauso al Governo, al Presidente del Consiglio, al Ministro della sanità per la coerenza con la quale stanno portando avanti questa battaglia epocale per la nostra società e per i provvedimenti in continuità: quello che oggi stiamo discutendo e votando qui al Senato, ma anche quelli che sono stati emanati in queste settimane e quello che, credo, sarà approvato domani dal Consiglio dei ministri. A mio avviso, un'azione così incisiva era auspicata ed assolutamente necessaria. Io credo che il combinato disposto di una programmazione attenta e determinata di un programma di vaccinazione così intenso, che sta dando grandi risultati, e della politica del passaporto vaccinale (o green pass, comunque lo si voglia chiamare) sia la soluzione migliore di fronte a questa pandemia che non ha precedenti. Dico, anche con orgoglio, che siamo diventati esempio per l'Europa e per il mondo. Stiamo operando bene e dobbiamo semplicemente continuare a farlo. Sono orgoglioso di supportare queste scelte del Governo a nome del Partito Democratico. Del resto, abbiamo ascoltato, anche in quest'Aula, una palese strumentalizzazione della situazione. L'Italia oggi avrebbe bisogno di una unità di intenti, di una chiamata alla responsabilità collettiva e alla responsabilità individuale. Oggi avremmo dovuto sostenere tutti insieme l'esigenza della vaccinazione di tutti gli italiani. Oggi si sarebbe dovuta sostenere insieme l'esigenza di andare avanti col green pass in maniera progressiva e decisa. Questo per un semplice motivo. Lo dico ai colleghi di Fratelli d'Italia e ai colleghi, anche della maggioranza, che hanno assunto posizioni diverse, sulle quali poi tornerò: semplicemente per l'interesse della nostra comunità nazionale; semplicemente perché l'Italia ha bisogno di questo; semplicemente perché l'evidenza scientifica ci detta questa linea comportamentale. I risultati sono chiari, in parallelo a quello che sta succedendo nel resto del mondo. Non si deve aver vergogna anche di rinunciare a una piccola parte della nostra libertà individuale, perché lo si fa per un bene più grande, che è il diritto di tutti a ritornare alla libertà che conosciamo, alla libertà che la nostra Repubblica e la nostra democrazia ci hanno garantito.
2021-09-15	PD	RampiRoberto	Noi del Partito Democratico abbiamo ragionato molto in questi mesi sulla scuola, che per noi è il tema più importante, la priorità del Paese. Anche nell'ambito del piano di recovery abbiamo chiesto importanti investimenti, sia nelle strutture (negli edifici), sia soprattutto nel modello di insegnamento, con investimenti sulle risorse umane, sulle insegnanti e sugli insegnanti. La scuola è iniziata ormai in tutta Italia; è iniziata in presenza e questo era un obiettivo fondamentale. Diciamoci la verità, colleghi: la scuola è iniziata in presenza solo perché è attivo un provvedimento come quello che stiamo votando oggi in Assemblea. Sarebbe stato impensabile per i ragazzi tornare nelle classi se il sistema Paese non fosse riuscito - prevalentemente - a costruire un sistema di tutela, che tra l'altro nella scuola ha funzionato, con un'adesione alla vaccinazione degli insegnanti che in termini scientifici rasenta la totalità: ci sono percentuali che si avvicinano molto a quel dato. Ciò non vuol dire che questo debba eliminare la prudenza; mi riferisco ad alcune discussioni oggettivamente fuori luogo, a mio parere, sull'uso della mascherina. Io credo che con i ragazzi e con le ragazze bisognerebbe parlare di più. Come succede anche per l'uso dell'automobile, per le cinture, per l'attraversamento della strada, per il rispetto dei limiti di velocità, tante volte i nostri bambini e le nostre bambine sono più bravi ad insegnarci cosa vuol dire rispettare le regole. E non per un'adesione astratta, teorica, ma perché c'è la comprensione. La scuola serve proprio a questo ed è per questo che noi abbiamo insistito da sempre sulla scuola in presenza. La scuola è una palestra di comunità, di democrazia, è il luogo in cui si impara a stare insieme agli altri nella loro differenza. Il green pass è uno strumento di questo tipo. Noi siamo estremamente rispettosi, vorrei ribadirlo. Il Partito Democratico è estremamente rispettoso di chi ha delle paure. Le persone che hanno paura non vanno maltrattate, non vanno bullizzate, non vanno insultate. Le persone che hanno paura vanno rassicurate. Spesso le paure nascono esattamente dalla carenza di strumenti culturali ed è per questo che noi vogliamo investire di più nella scuola. La carenza di comprensione della scienza, la carenza epistemologica, noi, purtroppo, la sentiamo troppo spesso anche in quest'Aula, nei dibattiti televisivi e nei dibattiti politici. E non si sa, colleghi, se sia una carenza epistemologica sincera - e sarebbe grave - o se sia una comprensione dei dati che viene violentata in maniera strumentale, giocando però sulla pelle delle persone. Si guardi anche alla questione del pronunciamento dell'Assemblea parlamentare del Consiglio d'Europa. Io ho la fortuna di essere uno dei rappresentanti di questo Parlamento in quell'Assemblea. Io ho votato quella risoluzione, che sento utilizzata e tirata da una parte e dall'altra, purtroppo anche da colleghi di maggioranza e, qualche volta, anche da qualche amico, che prova ad utilizzare il mio voto per raccontare pubblicamente che il Partito Democratico avrebbe dei dubbi che non ha. In realtà, quella risoluzione, che è stata votata praticamente all'unanimità da tutta l'aula del Consiglio d'Europa, tranne che da alcune forze di estrema destra nazionalista (cosa che dovrebbe un pochino orientare) è una risoluzione che invita all'attenzione e alla prudenza. Siamo, infatti, tutti consapevoli che il percorso vaccinale può essere utilizzato, soprattutto in certi Paesi in cui le dinamiche democratiche non sono proprio consolidate, come pretesto per aumentare alcuni strumenti di esclusione e di pressione su gruppi di minoranze. Bisogna capire qual è il contesto in cui si scrive una risoluzione e non bisogna strumentalizzare i fatti. Noi crediamo questo: che oggi la scuola si possa sviluppare in presenza. Ne discutevamo anche poco fa con la mia Capogruppo, che è una sincera appassionata di scuola. Anche qui, noi ci teniamo a dire che non pensiamo che l'esperienza della didattica a distanza sia completamente da gettare. Anzi, essa ha mostrato una grande capacità reattiva della scuola e ci ha consegnato alcuni strumenti di innovazione didattica che noi vogliamo continuare a utilizzare. Però, mentre provavamo a risolvere il problema di non perdere la didattica, pur essendo vietato e impossibilitato l'incontro tra le persone, abbiamo sempre pensato che la presenza fosse un elemento fondamentale. Questo vale per la scuola e vale per tutta la società. Oggi avere un green pass, cioè avere un semaforo verde (la scelta delle parole ha un significato), che attesta che si può andare, significa semplicemente questo. Anche qui, io tante volte ascolto i colleghi. Vedete, con un po' di cultura scientifica si sa che l'incertezza fa parte della vita. Tutti i giorni noi saliamo sui mezzi pubblici. Io oggi sono venuto in Senato in bicicletta. Nel mio caso, io viaggiavo a circa 20 chilometri all'ora, che non penso di aver superato; qualche volta, invece, in auto raggiungiamo i 160 chilometri all'ora. Siamo su un sottile strato di gomma con dentro dell'aria. Se esplode improvvisamente, come minimo ci facciamo molto male. Questo, però, non ci impedisce di utilizzare tutti i giorni l'auto o la bicicletta e di andare, magari esagerando, anche a 160 chilometri all'ora (questo, magari, è inopportuno). Si tratta, dunque, di ricondurre tutto questo nel giusto contesto. È chiaro che ci si può infettare anche dopo aver ricevuto due dosi di vaccino. Io conosco diverse persone cui è successo. Queste persone, però, hanno avuto un giorno di febbre e sono state scarsamente infettive verso gli altri. Questo è il dato di fatto. Noi non abbiamo raccontato e non racconteremo mai che esiste lo scudo di Capitan America con cui il vaccino non tocca più nessuno. Non è così, ma c'è una bella differenza con la condizione in cui eravamo all'inizio di questa pandemia, quando non disponevamo di alcun tipo di strumento per combattere questo virus. Anche relativamente alle persone, all'inizio c'è stato detto che il rischio di contagio riguardava solo quelle con patologie pregresse e le persone anziane. Poi ci siamo accorti che riguardava anche ragazzi e ragazze molto giovani, pure persone in salute, che finivano in terapia intensiva, che rimanevano per giorni in una camera con il respiratore o con il casco dell'ossigeno. Anche qui, mi vengono in mente volti e nomi di amici, che si trascinano tutt'ora dietro le conseguenze di aver attraversato quella vicenda. Oggi siamo in un contesto completamente diverso. La politica, con il suo linguaggio, con il dibattito pubblico ha anche una funzione di orientamento, di esempio per il Paese, deve dare un'indicazione alle persone. Credo che ampliare l'utilizzo del green pass a diverse altre categorie sia un fatto positivo che tra l'altro avrà ricadute anche sul sistema di istruzione e sulla scuola, perché è chiaro che la scuola non è un mondo isolato: i ragazzi vanno a scuola al mattino e tornano a casa la sera e durante la giornata, se possibile, svolgono altre attività, che fortunatamente sono riaperte o stanno riaprendo, perché sono fondamentali e perché in questi mesi abbiamo avuto grandi danni sulla salute dei ragazzi per la chiusura delle strutture sportive. Per far funzionare le strutture sportive, però, soprattutto quelle nelle quali magari è più difficile gestire una pandemia, occorre che tutta la popolazione sia vaccinata e che ci sia un meccanismo di controllo. Tra l'altro, colleghi, pensavo in questi giorni e mi colpisce che tutti noi diamo per scontato il fatto - straordinariamente positivo - che anche il meccanismo informatico del green pass funzioni così bene. Francamente, nell'Italia di qualche anno fa non avrei dato per scontato il fatto che tutti noi andiamo a vaccinarci, nel 90 per cento dei casi dopo poco riceviamo un sms, ci registriamo, scarichiamo un QR code sul telefonino e in qualsiasi posto andiamo c'è qualcuno che attraverso un'applicazione lo controlla e verifica che siamo vaccinati. È un fatto normale, ma è anche qualcosa che non saremmo riusciti a realizzare solo qualche anno fa. Pensate a come sarebbe stato più complicato. In conclusione, credo - per arrivare al punto - che dobbiamo assumerci la responsabilità di mandare da quest'Aula messaggi positivi, non alimentare le incertezze, rassicurare le persone, saper navigare in questa difficile tempesta con gli strumenti della cultura e della scienza. Solo così ne usciremo tutti anche un po' più forti.
2021-09-16	FI	PaganoNazario	Da allora sono passati alcuni mesi. Abbiamo approvato il Piano nazionale di ripresa e resilienza e questa riforma risponde certamente a una delle questioni più volte sollecitate dal Consiglio d'Europa all'Italia che, con la realizzazione, la messa in opera e l'attuazione del Piano è diventato non urgente, ma necessario adottare nel più breve tempo possibile.
2021-09-16	FdI	BalboniAlberto	Ho partecipato ai lavori in Commissione, che sono stati concitati e molto confusi, con continue riformulazioni, delle quali a volte la maggioranza era a conoscenza (cioè tutti gli altri, tranne me), perché ne aveva discusso in separata sede, per cui dovevo appellarmi alla gentilezza di alcuni colleghi per avere almeno la conoscenza del testo che stavamo votando, perché molte volte non era nemmeno nella disponibilità della Commissione. Il lavoro è stato talmente concitato che alla fine lo stesso presidente Ostellari ieri ha dovuto chiedere un rinvio della discussione, perché ancora bisognava capire esattamente cosa si era votato. In certi casi, nemmeno si sapeva esattamente cosa si era votato ed è stato necessario un lavoro approfondito di drafting. Finalmente, oggi siamo giunti alla discussione del testo in Aula, che avviene tra pochi intimi e sulla quale incombe già la minaccia della quattordicesima fiducia del Governo dei migliori. Sembra infatti che un Governo composto dal 95 per cento dei componenti di quest'Assemblea non sia in grado di portare a compimento un provvedimento legislativo senza un confronto parlamentare, ma deve tacitarlo immediatamente con la fiducia, nonostante l'opposizione - su questo come su altri - abbia dimostrato tutta la sua disponibilità al dialogo e la sua collaborazione, al punto che sono stati presentati solo venti emendamenti, ma nemmeno questi ci volete fare discutere. Parlate di una svolta epocale, mentre a me sembrano l'ennesima compressione del confronto parlamentare e soprattutto, ancora una volta, una montagna che partorisce un topolino. Vedete, ho una domanda molto semplice, alla quale nessuno mi ha mai risposto (chissà, forse il Governo prima o poi si degnerà di rispondermi). Dite che la riforma del processo civile è davvero importante e che su di essa - come tutti sappiamo - si gioca l'interesse nazionale, perché non solo i fondi del PNRR ne sono condizionati ma, cosa ancora più importante - lo sappiamo molto bene - la lentezza della giustizia civile costa all'economia italiana qualche punto di PIL, qualche decina di miliardi, non proprio una cosa da poco. Allora, cari colleghi, se la riforma è così importante, come tutti dite, vorrei capire perché, su 200 miliardi del recovery fund, ne destiniamo soltanto 2,3 alla giustizia, cioè meno dell'1,5 per cento dell'ammontare complessivo. Se è così cruciale, qualcuno mi vuole spiegare perché gli dedichiamo risorse tanto misere? E la cosa più grave, cari colleghi, è che spendiamo queste risorse non per le riforme strutturali che ci chiede l'Europa, ma per l'ufficio del processo a tempo determinato. Sull'ufficio del processo ho sentito tutti i componenti della maggioranza spendere parole entusiaste; mi auguro che abbiano ragione, anche se i fatti finora purtroppo ci hanno dato torto. Così com'è congegnato, all'ufficio del processo andranno giovani laureati assunti a tempo determinato, destinati a rimanere in questo ruolo per due anni o poco più. Davvero credete che con questa soluzione accorceremo i tempi della giustizia civile del 40 per cento? Sappiamo tutti benissimo che il nodo cruciale è la decisione, cioè il momento in cui la causa viene posta in decisione. E lì, a meno che non vogliamo far scrivere le sentenze a chi non è giudice (cosa che sarebbe leggermente incostituzionale), i problemi non vengono comunque risolti e nemmeno affrontati, perché, per farlo davvero bisogna assumere giudici e cancellieri e potenziare il personale amministrativo; di tutto questo, però, c'è ben poco nella riforma epocale di cui parlate. Questa enfatizzazione dell'ufficio del processo mi sembra molto pericolosa. Aver puntato tutto sull'ufficio del processo mi sembra una scelta miope e pericolosa, cari colleghi. Spero di sbagliare, ma temo purtroppo che non sarà così. Stesso discorso vale per l'altro pilastro su cui si fonda questa riforma, cioè il potenziamento degli strumenti di risoluzione alternativa delle controversie. Sono d'accordo con l'idea di agevolare e di favorire la mediazione e la negoziazione assistita, per carità. Questo però non può essere un obbligo, che voi invece estendete ulteriormente. I cittadini hanno il diritto di rivolgersi a un giudice per vedere risolte le loro controversie e per ottenere la tutela dei loro diritti. Possono essere indirizzati, ma non obbligati a indirizzarsi verso altri strumenti, tra l'altro con mediatori non sempre all'altezza del loro compito (diciamolo chiaramente). Tutti possono fare i mediatori: avete inserito in realtà nella norma la necessità, per chi non ha una laurea in scienze giuridiche, di frequentare almeno un corso di aggiornamento. E grazie a Dio! Noi invece abbiamo proposto che i mediatori siano almeno in possesso dell'abilitazione all'esercizio della professione forense, per dare qualità a questo strumento di risoluzione alternativa. Ovviamente però il nostro emendamento è stato bocciato, non c'era dubbio su questo. Quindi sì agli incentivi e no all'obbligo. Il punto più grave di questa riforma, però, è la compressione assurda e immotivata dei diritti delle parti, con un sistema di decadenze e preclusioni che avete solo leggermente attenuato con gli emendamenti che sono stati approvati in Commissione. Tanto più gravi sono queste decadenze e queste preclusioni, perché riguardano sempre e soltanto le parti e i loro difensori e mai i giudici per il mancato rispetto dei termini da parte loro: mai un provvedimento, una sanzione o un richiamo per i giudici che non rispettano i tempi. A cosa serve anticipare alla prima udienza tutto quanto, se poi il giudice fa un rinvio di un anno o due? Del resto, i termini che indicate sono ovviamente ordinatori e non perentori. Ci sarebbero tante altre cose da dire. Per carità, in questo disegno di legge ci sono anche misure che condividiamo, soprattutto quella riguardante l'istituzione del tribunale della famiglia. C'era un disegno di legge a mia firma che conteneva tale proposta e sono contento che si sia arrivati finalmente all'istituzione di questo tribunale in materia di affidi. Ci sono sicuramente norme importanti e condivisibili in materia di esecuzione. Anche in materia di arbitrato, finalmente sono stati inseriti gli incentivi fiscali. Il Governo era contrario alla mia proposta e poi finalmente vi siete ravveduti, tanto meglio, così come avete fatto sul fatto che non si può anticipare la liberazione della casa al momento dell'aggiudicazione, ma bisogna rimanere fermi al decreto di trasferimento. Anche su questo il Governo era contrario e per fortuna si è ravveduto. Siamo d'accordo su alcune riforme che riguardano le notificazioni, ma non su altre. Vado a concludere, signor Presidente, ma si dà il caso che rappresenti l'unica opposizione presente in quest'Aula, per cui le chiedo qualche secondo in più. Se è vero che avete eliminato conseguenze negative sul piano processuale per chi rimane assente dal processo, rimangono però norme per le quali il giudice può trarre argomenti di prova soltanto perché una parte non compare. Addirittura ci sono norme che pongono sanzioni pecuniarie, fino a 10.000 euro, a carico di chi in appello fa un'istanza di sospensione dell'esecutività della sentenza di primo grado e se la vede respingere. Pensate davvero che queste norme serviranno ad accelerare i processi o non si tratta invece del sintomo evidente di un pregiudizio che ancora esiste nei confronti di chi esercita il diritto in giudizio? Ringraziandola per il tempo che mi ha concesso, signor Presidente, per questi motivi esprimiamo tutte le nostre perplessità, augurandoci di non doverci trovare martedì prossimo ancora una volta con la mannaia della fiducia, perché sarebbe estremamente grave che su un tema così importante, epocale addirittura, si volesse comprimere il confronto parlamentare.
2021-09-16	LN	OstellariAndrea	C'è bisogno di raggiungere questo traguardo perché purtroppo il nostro Paese, anche negli ultimi interventi, lavori, studi europei soprattutto su input della Commissione europea, è sempre stato collocato a uno degli ultimi posti per la lentezza e la cronica mancanza di organico nel nostro sistema giudiziario. Recentemente, un articolo dell'8 luglio 2021 ha posto il nostro Paese all'ultimo posto rispetto al pronunciamento di sentenze civili definitive; troppi anni dividono l'inizio di un procedimento, di una domanda, dalla sua fine: occorrono 531 giorni per una sentenza di primo grado e in questo campo siamo al penultimo posto in Europa, (ultima è la Grecia con 637 giorni); per arrivare a una sentenza di appello occorrono in totale 791 giorni. Questi dati sono preoccupanti e, se li raffrontiamo con quelli di altri Paesi esteri, notiamo che in Germania occorrono 192 giorni, in Francia 300 giorni circa, nel regno Unito 210. Per questo gli altri Paesi sono più competitivi di noi ed è per questo che serve una riforma di questo tipo. Oggi dobbiamo accelerare e certamente non attendere o creare problemi anche tra Commissioni. Dobbiamo accelerare perché se dobbiamo raggiungere quell'obiettivo dobbiamo cambiare marcia e spingere sull'acceleratore, non solo perché ce lo chiede il PNRR, ma ce lo chiedono le imprese, gli italiani, ce lo chiedono quelli che giornalmente lavorano nel mondo della giustizia. La lentezza causa perdite nell'economia: giustizia ed economia sono legate tra di loro.
2021-09-16	LN	PellegriniEmanuele	Come detto, appunto, di fatto si è rifondato il provvedimento. Si è cercato di dare ascolto a tutte le categorie, in particolare a quella degli avvocati. Le camere civili, in particolare, hanno lanciato più volte degli appelli all'ascolto, perché alla fine sono gli avvocati civilisti quelli che calcano il suolo delle aule giudiziarie, che poi hanno a che fare con i propri clienti, con i propri concittadini, che hanno dei diritti che devono essere salvaguardati. Sicuramente si è cercato di dare ascolto a tutte le lamentele, a tutte le richieste e a tutte le osservazioni che arrivano dall' agorà giuridica. Bisognerebbe probabilmente spendere ore per parlare nello specifico di questo provvedimento e delle norme in esso contenute; si dovrebbero spendere ore in questa sede, oltre a quelle che abbiamo speso in Commissione. Ovviamente non possiamo che delineare solo alcune istantanee, perché i tempi che abbiamo per la discussione in Assemblea non sono consoni e non sono allineati alla complessità di questo provvedimento. Lanciamo quindi solo due istantanee, come peraltro è stato fatto anche dalle relatrici, che ringrazio. A me interessa, in particolare, soffermarmi su due punti: il primo riguarda la mediazione. Giustamente le relatrici hanno detto che elementi importanti sono gli ADR, cioè gli strumenti alternativi di risoluzione delle controversie, in particolare la mediazione. Noi come Gruppo - e io in particolare - abbiamo depositato molti emendamenti sul tema, perché crediamo fortemente che la mediazione sia uno degli strumenti fondamentali per evitare che si arrivi, poi, davanti al giudice, occupando l'organo giudiziario magari per questioni che possono tranquillamente essere gestite e trattate in ambito privatistico. L'obiettivo quindi è lasciare nell'ambito delle parti la gestione stessa del contenzioso, tramite, come è ovvio, l'ausilio di un mediatore. Abbiamo cercato, attraverso gli emendamenti e attraverso la discussione, di portare dei suggerimenti, per ampliare l'applicazione della mediazione, proprio perché crediamo fortemente nel principio di libertà che sta alla base di tale istituto: la libertà di autodeterminarsi, di autogestire addirittura il contenzioso e di entrare in una logica che negli ambienti anglosassoni è presente da decenni, da sempre, cioè l'ottica del win-win. Quando c'è un contenzioso, quando c'è una discussione, entrambe le parti devono uscire vincenti. Non bisogna partire dal presupposto - che è tipicamente italiano - che, quando c'è un processo, c'è una parte che vince e ce n'è una che perde. All'interno del mondo del diritto civile, del diritto commerciale, ma non solo, dobbiamo agire - e lo deve fare il Ministero, anche attraverso un'opera di convincimento di tutte le categorie professionali - sul piano culturale; dobbiamo tornare a parlare con i cittadini per far capire che andare in tribunale non assicura una vittoria e non assicura che vincere una causa consenta poi di avere davvero ragione. Purtroppo è così. L'ottica della mediazione, invece, è diversa; è un'ottica cui noi crediamo fortemente. Chiediamo davvero che, nei provvedimenti che il Governo dovrà adottare successivamente, si incida particolarmente sulla base delle indicazioni che abbiamo fissato tramite la fase emendativa e la fase di discussione. Arriviamo al punto nevralgico, quello che ci ha occupato per più tempo: il processo civile ordinario. Durante una seduta in Commissione ho avuto modo di intervenire proprio su questo punto, rivolgendomi al Governo - in particolare al sottosegretario Macina - e sollevando non dubbi ma alcune osservazioni. Credo che questa norma non sia sicuramente la migliore; lo dico tranquillamente: secondo me non è la migliore. Tuttavia parto dal presupposto contenuto in una frase che il ministro Cartabia aveva formulato in una riunione che era stata fatta: il processo civile, che è un momento centrale della vita sociale ed economica di questo Paese, oggi è un malato grave e, come tale, deve essere curato con una terapia importante. Probabilmente il testo oggi in approvazione è quella necessaria cura importante. Come ho già detto, mi auguro che nel prosieguo non si debba tornare su riformulazioni e rimodulazioni di norme che magari, nel concreto, non riescono ad ottenere un'efficacia reale; comunque ci credo, perché ci abbiamo lavorato assieme. Il lavoro che cercheremo di fare porterà avanti il dialogo e la discussione che abbiamo iniziato in Commissione. Proseguirà il lavoro in particolare sul processo e ricordo un principio che è stato richiamato, rifacendomi all'Unione delle camere civili: non dobbiamo barattare il diritto con la celerità e l'economicità perché ce lo chiede l'Europa. Noi dobbiamo ribadire il principio secondo cui i diritti che si salvaguardano con queste riforme sono un baluardo da tutelare. Ci sarebbero molte altre cose da dire perché il provvedimento è complesso. Penso, come è stato già detto, al tribunale della famiglia e alla parte relativa all'esecuzione. Mi limito a ringraziare ancora le relatrici, tutti i membri della Commissione e il presidente Ostellari perché è anche grazie a lui se siamo riusciti a dare una direzione. Ringrazio davvero tutti coloro che nella fase emendativa, che è stata molto complessa e articolata, ci hanno aiutato fornendoci un elemento in più di discussione e confronto che magari non è stato accolto, però se ne è discusso. Sono stati approvati degli ordini del giorno che, secondo me, contribuiranno a dare una svolta alla giustizia civile. Dobbiamo però continuare a lavorare e questo è solo il punto di partenza. Il nostro Gruppo è qui, pronto a monitorare, controllare e rimboccarsi le maniche quando necessario.
2021-09-21	FdI	CirianiLuca	Signor Presidente, intervengo anch'io sul calendario perché - come lei sa, Presidente - il Gruppo Fratelli d'Italia che rappresento in Capigruppo non ha votato a favore della proposta di calendario che lei ha appena illustrato all'Assemblea, perché Fratelli d'Italia chiede che il disegno di legge delega, di cui parlava poco fa anche il collega, possa essere esaminato con la dovuta e necessaria calma e con il dovuto approfondimento in Commissione e poi in Aula anche la settimana prossima o la settimana successiva. Non c'è alcuna urgenza di natura tecnica o giuridica. È vero che la riforma del processo civile, come quello penale, è una delle riforme che l'Europa ha chiesto all'Italia quando ha sottoscritto il PNRR, ma è anche vero che non c'è alcun obbligo di chiudere la discussione entro la settimana corrente. Il problema, Presidente, è un altro: questo è soltanto l'ennesimo aspetto di un problema più grande che quest'Assemblea continua a fingere di non vedere. Sono convinto che molti colleghi di maggioranza vivano lo stesso imbarazzo che viviamo noi, cioè l'azzeramento del ruolo del Parlamento e, nel nostro caso, del Senato.
2021-09-21	PD	MirabelliFranco	Signor Presidente, onorevoli colleghi, signora Ministra, votiamo oggi un provvedimento importante, molto importante, che finalmente affronta concretamente un problema enorme non della politica ma dei cittadini italiani e di tutto il Paese e lo fa, io credo, in modo giusto, corretto e convincente. La riforma del processo civile è fondamentale per il nostro Paese e oggi non solo approviamo una riforma, ma abbiamo creato le condizioni per una buona riforma e per farla funzionare. Il punto è che la riforma del processo civile e la riforma del processo penale e tributario è condizione posta dall'Europa per l'accesso ai finanziamenti del Piano nazionale di ripresa e resilienza, ma non è solo questo e neanche soprattutto questo il motivo per cui ci siamo impegnati e oggi mettiamo in campo una riforma del processo civile. In questo Paese ci sono tre milioni di processi e cause civili arretrate. Questo è un tema che i cittadini soffrono. Soffrono per le lungaggini e per le incertezze. Le nostre imprese soffrono come anche le possibilità per il nostro Paese di attrarre investimenti dall'estero. Oggi, però, il Piano nazionale di ripresa e resilienza ci consente di investire davvero nell'organizzazione della giustizia, ci aiuta a creare le condizioni per mettere in campo una riforma che possa funzionare. Voglio ricordarlo: abbiamo assunto e assumeremo, grazie al PNRR, 23.000 giovani, 16.500 dei quali saranno impegnati nell'ufficio del processo. Investiamo 140 milioni per la digitalizzazione e mettiamo così a regime un'esperienza positiva che i lunghi e difficili mesi del Covid ci hanno consentito di sperimentare. Quindi, la riforma può contare su investimenti e obiettivi chiari: ridurre l'arretrato, dare tempi certi alle fasi processuali, diffondere le buone pratiche e ridurre in questo modo il divario insopportabile che c'è tra le diverse realtà del Paese, che segnano anche le differenze territoriali, le differenze di competitività territoriale delle diverse parti del nostro Paese. Lo fa, ve lo voglio dire, creando un equilibrio tra l'esigenza di accelerare, per i cittadini e nell'interesse dei cittadini, i processi, non rinunciando, dall'altra parte, a garantire i diritti delle parti, ad avere procedimenti giusti. Per noi, signora Ministra, è centrale, e so che lo è anche per lei, l'ufficio del processo. Abbiamo molto insistito per valorizzare questo strumento sul quale è stato approvato un nostro importante emendamento. L'ufficio del processo, nell'ambito della nuova organizzazione, può essere davvero una risorsa fondamentale che può affiancare i magistrati e consentire loro di concentrarsi sulle sentenze, avendo la forza e il personale per svolgere le altre mansioni. Abbiamo messo in campo in questo modo tanti strumenti efficaci e investimenti. Con questa norma abbiamo fatto un'altra operazione, cercando di ridurre il ricorso ai processi e alle aule processuali. È giusta l'incentivazione della mediazione; altresì giusta l'incentivazione dell'arbitrato e della negoziazione assistita. Noi pensiamo che questa scelta sia importante e qualificante. Credo però, Ministra, che ci siano due problemi: non ci dobbiamo fermare qui, si può fare di più, incentivare di più, dobbiamo lavorare perché mediazione, arbitrato e negoziazione assistita siano sempre più lo strumento prioritario per non arrivare ai processi. Per far questo è però necessario intervenire sull'accessibilità e quindi sui costi; non possono essere istituti destinati solo a chi ha le condizioni economiche per permetterseli. Dobbiamo fare in modo che siano accessibili a tutti. Voglio sottolineare le altre proposte che riteniamo qualificanti del lavoro svolto dal Partito Democratico in queste settimane. Abbiamo migliorato la normativa sulle aste giudiziarie, tutelando di più e meglio chi subisce la vendita del proprio appartamento, ma soprattutto credo sia qualificante sul terreno della legalità, guardando i recenti fatti che testimoniano come la criminalità organizzata utilizzi le aste giudiziarie per riciclare i propri denari, la scelta di istituire una banca dati per raccogliere l'anagrafe e i conti correnti di chi partecipa alle aste, per verificare e dare alle procure - ovviamente solo ad esse - la possibilità di verificare le anomalie. Credo si tratti di una misura importante. Come ha ricordato la senatrice Valente, non c'è solo il tribunale della famiglia, perché con questa legge abbiamo migliorato anche le norme nei processi di mediazione a tutela dei minori e delle donne che subiscono violenza. Ministra, colleghi, per noi è una riforma importante, fondamentale per il Paese, che guarda all'interesse dei cittadini e delle aziende e può consentirci di superare una condizione che, di fronte all'incertezza dei tempi, penalizza l'economia e disincentiva gli investimenti. Ringrazio davvero la Ministra per il lavoro e la determinazione per la scelta di intervenire con questo provvedimento sul disegno di legge presentato dallo scorso Governo, migliorandolo, mettendo al lavoro tanti esperti e ottenendo un risultato che ritengo molto importante. Dopo anni in cui la giustizia è stata solo un argomento di scontro politico e di propaganda, oggi e domani mettiamo in campo due riforme decisive, con un ampio consenso. In questi due giorni dimostreremo che le riforme, anche quelle sulla giustizia, si possono fare se c'è la volontà e l'assunzione di responsabilità da parte di tutti di fronte al Paese.
2021-09-22	FI	CaligiuriFulviaMichela	Si è raggiunto un totale di 600 milioni di bottiglie prodotte in nove province del Nord-Est italiano, che vanta tre denominazioni d'origine. È un vero e proprio universo enologico, che durante i mesi pandemici si è distinto per filiera fatta bene e innovazione; ha resistito allo shock dei mercati e ha addirittura incrementato le vendite, aprendosi a nuovi canali come e-commerce o app. C'è stato un boom anche per il Prosecco rosé, che con 37 milioni di bottiglie vendute in sei mesi si conferma prodotto d'eccellenza, amato soprattutto negli Stati Uniti e in Germania, Regno Unito ed Estremo Oriente. Signor Ministro, questa non è solo resilienza, ma capacità imprenditoriale, pragmatismo e lungimiranza, che rendono il solo e unico Prosecco un prodotto inimitabile e richiestissimo a livello mondiale. Come accade per tantissimi prodotti italiani, però, gli introiti derivanti da business fanno gola a tanti. Questa è la volta della Croazia, che ci prova. In questa settimana discutiamo infatti della possibilità di riconoscimento del Prošek croato. Bene ha fatto il Ministro a ricordare l'episodio del Tocai, quando nel nostro Paese fu vietato l'utilizzo del nome. Ciò che però infastidisce me e, credo, in base a quanto abbiamo sentito, tutti i colleghi è il fatto di ritrovarci ancora una volta in quest'Aula a lamentare ciò che potrebbe essere un pericoloso precedente a danno del made in Italy. C'è chi pensa che non esistano rischi di confusione tra Prosecco e Prošek. Non penso sia così. Semmai, non esistono rischi di confusione per gli intenditori di Prosecco, ma pensate a un consumatore che si affaccia per la prima volta sulla miriade di vini in commercio: abituato probabilmente al vino che generalmente in Italia, come direbbero le nonne, si usa in cucina, ma con il quale non si brinda, avendo spesso sentito parlare di Prosecco, decide di andare al supermercato e provare il Prošek, più economico e dal nome quasi simile. Si ritroverà a bere un vino fermo e non proverà l'esperienza delle nostre pregiate bollicine, che da sempre accompagnano i momenti belli e da ricordare; di fatto, berrà un passito dolce, che nulla ha a che fare con le caratteristiche secche del nostro Prosecco italiano; per lui quello sarà semplicemente Prosecco, indipendentemente dal fatto che alla fine apprezzerà o no il prodotto. Il ragionamento, però, indigna ancora di più perché porterebbe ingenti danni per i nostri produttori che guidano le esportazioni. Non credo di sbagliare quando dico che, se la richiesta croata dovesse essere accolta, ci troveremmo di fronte, come hanno detto già i miei colleghi, a un vero e proprio fenomeno di italian sounding legalizzato dall'Europa. Tutto ciò sarebbe inaccettabile, visto e considerato che l' italian sounding genera un giro di business ai danni dei produttori italiani da 100 miliardi l'anno. Cosa accadrà dopo il Prošek ? Daremo man forte a prodotti come il Parmsan o la salsa Pomarola? Assolutamente no: ecco perché il Prošek è un precedente da evitare. Cosa c'è da fare? Sicuramente continuare a parlarne, signor Ministro: il dibattito non deve mai affievolirsi. Inoltre, in sede europea bisogna presentare un ricorso completo di tutte le nostre obiezioni motivate, al fine di far comprendere alla Commissione come dietro alla semplicità di un nome ruotino reputazioni e introiti di un settore traino del PIL italiano. È altresì fondamentale cercare di far capire che, quando si parla di prodotti italiani, non bisogna farlo con leggerezza; bisogna piuttosto agire su un fronte comune a livello europeo, al fine di tutelare un comparto, quello dell'agroalimentare italiano, che anche durante la pandemia ha permesso di portare sulle tavole di tutti i cittadini europei, e non solo, prodotti di eccellenza e con altissimi standard qualitativi. Per questo siamo sempre grati ai nostri imprenditori. Forza Italia c'è, è al fianco suo e degli imprenditori.
2021-09-22	FI	FerroMassimo	Io sono un convinto europeista, da sempre, però questo tipo di Europa non mi piace. Abbiamo già dato col Tokaji. Siamo assediati a livello mondiale (penso al Parmesan) , quindi dobbiamo difendere queste nostre eccellenze. Signor Ministro, come ha ricordato il senatore Taricco, in questa vicenda c'è latente un grave errore di induzione del consumatore, perché l'idea che si possa prendere un vino che assomiglia al nostro è contro il livello istitutivo delle nostre denominazioni europee. Nel nostro disciplinare c'è anche - lo ricordo, anche se sicuramente loro lo sapranno - la caratteristica del vino fermo, quindi nella denominazione di origine controllata (DOC) del Prosecco non c'è solo il frizzante, ma c'è anche un disciplinare che prevede il vino fermo, allora come la mettiamo? In secondo luogo, io vengo dall'Est veronese dove c'è una denominazione che si chiama Soave e identifica un paese, quello di Soave. Pertanto non può esserci nel mondo qualcun altro che brevetta o deposita un marchio con quel nome, perché veramente faremmo dei disastri assolutamente incalcolabili. Questa richiesta della Croazia dell'iscrizione nelle DOC del Prosecco sta già creando, secondo i dati ufficiali del consorzio del Prosecco, gravi danni in termini di esportazione: già oggi questa situazione sta creando un danno nella nostra prima eccellenza di esportazione nell'ambito dell'agroalimentare. L'autorizzazione al Prošek creerebbe un precedente pericoloso: considerate che i nostri principali alleati in questa battaglia saranno i francesi dello Champagne e gli spagnoli, perché si introduce un vulnus veramente pericoloso. È in pericolo la credibilità europea anche nei confronti dei Paesi terzi, specialmente nel mercato americano dove, anche se il Prosecco è il primo in termini di fatturato, la penetrazione commerciale non è ancora forte. Si tratta, quindi, di una battaglia importante che son certo troverà l'appoggio incondizionato e convinto di tutte le forze politiche del nostro Paese. Non molliamo. Non ipotizziamo una subordinata, nel senso di accettare il Prošek solamente come vino dolce da dessert, perché introduce un vulnus veramente pericoloso per i furbastri che nel mondo ci sono dappertutto. Diciamo no. Signor Ministro, lei ha detto che il Governo c'è tutto, dica al presidente Draghi che su questa questione non si può arretrare di un centimetro; dobbiamo tenere una posizione ferma perché, anche dal punto di vista bilancistico, abbiamo già dato col Tokaji , quindi non c'è bisogno di venir attaccati un'altra volta su questo. Già oggi ci sono risultati negativi nelle vendite, specialmente nel mercato nordamericano. Io non so come saranno le procedure, ma a qualsiasi livello di negoziazione su questa questione, signor Ministro, signor Sottosegretario, signori del Governo, va posta una difesa della nostra bandiera. Andiamo avanti, non molliamo e sicuramente avrete l'appoggio incondizionato di tutto il Parlamento e anche di Forza Italia.
2021-09-22	FdI	DeCarloLuca	Ha citato benissimo i dati dell' export italiano, che hanno raggiunto i 50 miliardi e che ambiziosamente ci poniamo di far arrivare oltre gli 80 miliardi. Per la verità, è tutto grandissimo merito dei nostri produttori, delle nostre aziende e dei nostri agricoltori. Sinceramente, non è che questa Nazione - non per colpa sua, ma anche di chi l'ha preceduta - oggi abbia un piano per l'agricoltura nazionale che possa dirsi fattore di sviluppo e di aumento dell' export. Lavoriamo su questo, noi siamo a disposizione. Come abbiamo sempre detto, quando c'è da costruire, ci troverete sempre al vostro fianco. Rigettiamo anche le critiche nei confronti dei Ministri che non sono competenti per materia, glielo avevo già detto e glielo ribadisco. Uno dei migliori Ministri, Giovanni Marcora, era diplomato come geometra e penso che nessuno che s'intenda un po' di agricoltura in quest'Aula possa dire che non sia stato un grande Ministro, prima dell'agricoltura e poi dell'industria, due comparti vicini, ma probabilmente diametralmente opposti. Chi non ricorda la legge Marcora sulle cooperative, alle quali ha dato la possibilità di sostituire l'imprenditore in caso di problemi finanziari? Per questo siamo al suo fianco, scevri da ogni posizionamento ideologico, per tutelare un bene frutto della tradizione italiana, veneta e friulana, che oggi è messo seriamente a repentaglio da questo tentativo croato. Ha ricordato correttamente come ci abbiano già provato e ha giustamente citato anche certe sentenze della Corte di giustizia dell'Unione europea, quella del 9 settembre 2021, che di fatto sancisce il divieto di evocazione di un nome, ma anche quella precedente, del 2019, che fa divieto di qualsiasi evocazione di nomi. Il diritto, quindi, è assolutamente dalla nostra parte. Semmai, ci viene da chiedere come mai l'Europa con i croati nei nostri confronti abbia un atteggiamento possibilista, mentre ne ha uno di ferma chiusura nei confronti, ad esempio, della Spagna, quando con i tapas bar Champanillo intende evocare lo Champagne . Non vorrei che questo atteggiamento derivasse dal fatto che l'Europa ci vede deboli oggi, nonostante sia in carica un Governo di larghissima maggioranza, con un ricorso alla fiducia che sinceramente è imbarazzante (per inciso, quattro fiducie in quarantott'ore sono qualcosa che non si è mai visto all'interno di questo Parlamento). Non vorremmo quindi che dall'esterno il vostro fosse percepito come un Governo forte con i deboli e debole con i forti, perché questo è quello che sta accadendo. Non si spiegherebbe altrimenti perché oggi l'Unione europea non si ponga immediatamente di traverso rispetto a questo tema e non dia ai croati un termine di sessanta giorni per addurre le loro ragioni. Non vorremmo, signor Ministro - ma non è tutta colpa sua, né del Sottosegretario - che la nostra Nazione, come in occasione del noto rave party, fosse percepita come quella dove tutto è concesso e dove conviene andare, perché tanto la debolezza del Governo fa sì che non si intervenga dove 8.000 "fattoni" si drogano tra l'altro all'interno di un terreno agricolo, quindi avremmo dovuto arrabbiarci tutti nei confronti di quell'orgia di illegalità che è avvenuta in Provincia di Viterbo. Non vorrei che, per lo stesso principio per cui in Italia è concesso tutto, fossimo percepiti come deboli e quindi, come si suol dire, ci si potesse infilare come nel burro anche in questioni che attengono alla nostra economia. Ha citato anche il dato relativo all' italian sounding : ebbene, abbiamo raggiunto i 100 miliardi di prodotti copiati, quindi è evidente che sono in atto, come per il nutri-score, una forma di discriminazione nei confronti dei nostri prodotti e un tentativo di erodere i nostri mercati. È evidente che ci sono mercati dell'agroalimentare italiano non solo protetti per via dell'origine e della qualità, come quello del Prosecco, ma anche notoriamente riconosciuti in tutto il mondo per i loro prodotti assolutamente validi, che quindi battono la concorrenza semplicemente per comparazione: quando c'è un prodotto italiano su uno scaffale, tutto il mondo lo preferisce. Oggi c'è la richiesta di registrazione del nome Prošek per un vino totalmente distante dal Prosecco tradizionale, anche se esiste una versione del Prosecco fermo che non si discosta poi tanto da quel vino: è evidente che i croati, quando avranno ricevuto l'approvazione per il Prošek, tra un anno produrranno un vino con le bollicine; mi sembra talmente evidente che questo non può essere dimenticato. Signor Ministro, siccome siamo un'opposizione patriottica - e lo dimostriamo anche ora - le chiediamo di fare un gruppo di lavoro all'interno del suo Ministero che si occupi di questo tipo di difesa, facendosi aiutare anche dall'avvocatura. Questo è quello che dobbiamo fare sul contingente; attenzione, però, perché come Governo e come Nazione dobbiamo dimostrare - e qui ci troverete al vostro fianco - un'unità di intenti e una compattezza che non ci facciano percepire come la cenerentola d'Europa: oggi accade per il Prosecco, domani accadrà per il nutri-score , dopodomani per qualsiasi altro prodotto che si intenda svilire. Se non lo facciamo, siamo costantemente in difesa. Oggi abbiamo bisogno di un Ministro della difesa della Nazione, perché le è relegato a non poter fare programmazione, in quanto si deve sempre difendere da qualsiasi tipo di attacco. Mi ricorda i sindaci dei piccoli Comuni che non riescono mai a fare programmazione, semplicemente per il fatto che devono perdere tutto il loro tempo a difendersi dalle accuse, dalle responsabilità, a volte da un Governo ostile - dai tanti che lo sono, non solo questo - che vede i piccoli Comuni quasi come il male assoluto. Ecco, vorremmo che fosse liberato da queste incombenze e potesse finalmente occuparsi della pianificazione strategica di un settore primario come l'agricoltura. Non a caso si chiama così: è il settore primario perché per anni è stato trainante per questa Nazione. È il settore che oggi vede i maggiori aumenti nell' export, non sono del vino: da 670 milioni di bottiglie a 370 milioni di export; il Prosecco da solo vale 2 miliardi, uno dei quali solo per l' export. Signor Ministro, il nostro appello è chiaro: dica all'Europa di mettere giù le mani dal nostro Prosecco e dai prodotti nazionali. Se lo farà, nelle modalità che ci spiegherà, saremo certamente al suo fianco; altrimenti, ci troverete ogni giorno qui a pungolarla sulle questioni che riteniamo aperte e fondamentali per una Nazione che si dice sovrana e che dev'esserlo sia sui propri prodotti sia sulle proprie genti.
2021-09-22	M5S	LomutiArnaldo	Voglio chiarire un punto: non stiamo votando una riforma scritta in fretta e furia dal Governo Draghi, perché la riforma Bonafede era da cestinare. Voglio poi evidenziare un altro punto che ritengo molto importante: quando l'Europa ci ha chiesto la riforma della giustizia, l'Italia aveva già tre riforme della giustizia pronte, perché erano già state approvate dal Consiglio dei ministri: quella della giustizia civile, che abbiamo già approvato, quella della giustizia penale e quella del CSM. Aggiungo - per questo ringrazio anche la ministra Cartabia - che in queste riforme abbiamo inserito una riforma certamente epocale per quel che riguarda le assunzioni di personale nel comparto della giustizia. Essa è epocale, perché non ci sono precedenti di un piano ordinario di assunzioni di circa 18.000 unità, al quale si aggiunge il piano straordinario, inserito nel PNRR, per altre 22.000 unità, ottenuto dal Governo di Giuseppe Conte.
2021-09-22	M5S	PatuanelliStefano	Signor Presidente, colleghe senatrici e colleghi senatori, le eccellenze del patrimonio agroalimentare italiano sono una componente fondamentale dell'affermazione del made in Italy sui mercati globali, e il sistema europeo delle indicazioni geografiche DOP e IGP ne rappresenta un potente strumento di promozione e tutela. Grazie alla distintività della nostra produzione, l'Italia è prima in Europa per numero di marchi riconosciuti: sono 838 le DOP e le IGP iscritte. L'Italia non produce cibo: l'Italia produce distintività, cultura e tradizione. Il settore interessa 285 consorzi di tutela e oltre 180.000 addetti, per un valore della produzione pari a circa il 20 per cento del totale agroalimentare nazionale. Oggi la ripresa del settore agricolo e della trasformazione industriale dipende in larga parte dalla crescita del mercato estero, e i primi dati di quest'anno indicano che nel 2021 potrebbe essere superata la soglia storica di 50 miliardi di euro di esportazioni agroalimentari: un risultato davvero eccezionale per i nostri produttori. È pertanto necessario potenziare il sostegno ai prodotti DOP e IGP, che costituiscono le componenti di maggiore penetrazione e successo nei mercati più dinamici e remunerativi. Una tutela che passa anche attraverso la lotta alla contraffazione del cosiddetto italian sounding, ambito in cui l'attenzione del Ministero è sempre elevata grazie alla costante ed efficace azione di controllo dell'ispettorato e del comando Carabinieri per la tutela agroalimentare. All'interno dei marchi a denominazione, il Prosecco rappresenta una tipicità esclusivamente italiana, nonché il caso di maggiore successo commerciale degli ultimi anni. Nel 2020 sono state prodotte 500 milioni di bottiglie per 2,4 miliardi di euro di fatturato al consumo: un dato che parla da solo. Nell'arco di poco più di un decennio dalla sua costituzione, il 2009, il Prosecco è diventato la prima DOP italiana del comparto del vino. Negli ultimi cinque anni, sia le esportazioni che il valore della produzione sono aumentati di circa il 30 per cento, arrivando a sfiorare una quota del 25 per cento del valore totale nazionale delle DOP del vino. Nello stesso periodo di tempo il Prosecco ha svolto un ruolo determinante nella crescita delle esportazioni di vino italiano, fino a raggiungere nel 2020 una quota di oltre il 16 per cento del totale. È del tutto evidente che il prosecco traina tutto il settore agroalimentare. Oggi i tre quarti delle bottiglie prodotte sono collocati all'estero, in particolare nel Regno Unito, negli Stati Uniti e in Germania. Tale effetto trainante si riflette anche nei risultati dell' export di vino del primo semestre 2021, come dicevo prima, che cresce del 15,2 per cento rispetto al primo semestre del 2020, a fronte di una crescita del 12,2 per cento del settore agroalimentare nel suo complesso. È anche per tali ragioni che alla vicenda oggetto dell'informativa odierna, che vado a ricostruire, è rivolta la massima attenzione da parte mia e del Ministero, al fine di tutelare il mercato agroalimentare italiano e una delle nostre eccellenze vitivinicole. Nel mese di giugno la Commissione europea ha posto all'attenzione degli Stati membri un documento di lavoro relativo alla pubblicazione nella Gazzetta Ufficiale dell'Unione europea della domanda di protezione della menzione tradizionale Prošek del settore vitivinicolo presentata dalla Croazia, ai sensi dell'articolo 113 del Regolamento UE n. 1308 del 2013. Sin da subito, già nel corso del Comitato di gestione europeo del 29 giugno, abbiamo espresso la netta contrarietà alla proposta in quanto, non solo la traduzione di detta menzione corrisponde al nome della DOC Prosecco e delle DOCG Conegliano Valdobbiadene-Prosecco e Colli asolani-Prosecco, protette come DOP e come tali iscritte nel relativo registro della Commissione, ma anche perché - e voglio sottolinearlo con forza - l'eventuale autorizzazione all'uso del Prošek croato avrebbe creato e creerebbe un pericoloso precedente di istituzionalizzazione dell' italian sounding. Cionondimeno, la Commissione ha ritenuto che non sussistessero ragioni ostative alla pubblicazione della domanda e, pur mantenendo ovviamente altissima l'attenzione sulla vicenda, tengo a rassicurarvi sul fatto che ad oggi non è stata ancora presa nel merito una decisione definitiva sulla registrazione del Prošek, dal momento che la normativa europea ci consente, in sede di opposizione, di fare valere le nostre ragioni. Ad oggi la Commissione ha semplicemente dato l'assenso alla pubblicazione in Gazzetta Ufficiale della domanda. Tutta la fase di merito sarà lunga e seguirà a questo percorso. Lo stesso commissario dell'Unione europea per l'agricoltura Janusz Wojciechowski, chiamato in causa dal sottoscritto e dai rappresentanti delle Regioni - gli assessori regionali, che ringrazio per il loro contributo e il grande lavoro che stanno facendo assieme al Ministero delle politiche agricole, alimentari e forestali - nel corso del recente G20 dell'agricoltura, nell'asserire che la questione del Prosecco è assai specifica e che il punto di vista dell'Italia sarà preso in seria considerazione, ha dichiarato che la questione è tutt'altro che conclusa e, in una riunione con gli assessori a margine degli eventi del G20, ha dichiarato espressamente che DOP e IGP sono elementi da rafforzare e non da indebolire. Come previsto dalla normativa europea, dunque, nei sessanta giorni decorrenti dalla pubblicazione della richiesta di registrazione in Gazzetta Ufficiale (pubblicazione ad oggi non ancora intervenuta) faremo opposizione formale nei confronti della domanda croata e lo faremo in modo adeguato e compatto, sia con l'ausilio delle strutture tecniche del Ministero, sia con la pressione, l'azione e l'interlocuzione politica che eserciteremo nei confronti di Bruxelles. È già stato attivato, infatti, un tavolo tecnico per predisporre una dichiarazione debitamente motivata relativa alle condizioni di ammissibilità, al fine di opporci a quanto proposto dalla Croazia. Permettetemi, a tale riguardo, di rivolgere un ringraziamento al sottosegretario per le politiche agricole alimentari e forestali, senatore Centinaio
2021-09-22	M5S	PellegriniMarco	Abbiamo convinto tutti gli altri membri dell'Esecutivo, anche grazie alle audizioni che abbiamo chiesto in Commissione giustizia nel corso dell'esame della Camera e da queste è scaturito, per bocca di autorevoli esponenti italiani in materia di diritto e di giustizia, che c'era il rischio, con il testo originario, di creare un vero e proprio problema per la sicurezza nazionale, soprattutto per quanto riguarda i reati di mafia. Per l'Associazione nazionale dei magistrati, infatti, c'era il rischio di mandare al macero 150.000 processi. Tra l'altro, se non ci fossero stati i cambiamenti da noi pretesi, avremmo approvato una legge che sarebbe andata in senso esattamente contrario alle indicazioni e alle sollecitazioni che ci provengono dall'Europa, che più volte - lo ricordo agli smemorati anche in quest'Aula - ha tessuto le lodi della norma sulla prescrizione contenuta nella legge spazzacorrotti.
2021-09-22	M5S	PugliaSergio	È infatti assurdo pensare che seppur nella fase istruttoria dell'intera procedura di registrazione in Europa del Prošek, la Commissione UE abbia comunque concesso il primo sì verso quella che è a tutti gli effetti la violazione del divieto di utilizzare nomi che evocano altri prodotti con denominazione di origine protetta (DOP). Tale violazione - lo ripeto anche io, come ha fatto il Ministro - si verifica ogni volta che un consumatore possa essere tratto in inganno al momento dell'acquisto; qui c'è tutto. È proprio così, trattasi di un vero e proprio raggiro nei confronti dei consumatori, i quali, al momento dell'acquisto, nonostante i prodotti siano di diversa qualità, vengono fuorviati dall'omonimia della denominazione utilizzata e dalla somiglianza che ne deriva.
2021-09-22	PD	FerrazziAndrea	I tre consorzi capofila hanno creato un prodotto di qualità: certo, potremmo anche discutere della qualità differenziata a seconda di dove viene prodotto e della tipologia di produzione, ma certamente di qualità; hanno creato un brand, facendone una bandiera del nostro Paese. Infatti, girando per l'Europa e per il mondo, si vede in maniera evidente come ormai il Prosecco sia assolutamente il vino italiano più consumato, diventando uno dei vini di riferimento. Quando parliamo di questo, sappiamo di cosa stiamo parlando: l'Italia, il cibo, la qualità, il territorio, la passione del territorio e il genius loci sono tutte questioni che creano una ricchezza che va ben oltre il fatturato del Prosecco, ma insieme ad altre componenti creano esattamente quella ricchezza, quella produzione e quel brand Italia che consentono al nostro Paese di essere un punto di riferimento a livello mondiale. I dati che molti colleghi hanno fornito in realtà riguardano solo uno dei tre consorzi, il Prosecco DOC, perché dovremmo poi aggiungere anche gli altri: quello di Conegliano Valdobbiadene e quello di Asolo. La produzione di bottiglie è ormai di più di 600 milioni all'anno e il fatturato è di quasi 3 miliardi di euro all'anno, con l'esportazione che ormai supera di gran lunga l'utilizzo interno. C'è da dire che i produttori, tra l'altro, anche con difficoltà, hanno rimodulato i canali di vendita: è esploso anche l' e-commerce, di cui nell'ultimo anno c'è stato un aumento del 325 per cento; in Giappone c'è stata una crescita del 224 per cento; c'è davvero quella genialità capace di lavorare non solo il prodotto, ma anche il processo e la comunicazione, che sono i tre elementi centrali che fanno di un prodotto un successo a livello mondiale. Signor Ministro, per come la vedo io, il tema non è solo quello di difendere il Prosecco dal Prošek - anche se certamente lo è pure - con questa denominazione tradizionale, che si collega a quella della Dalmazia e che fa riferimento a un vino liquoroso, quindi di tutt'altra tipologia, che naturalmente non è un concorrente diretto. Il nome però è troppo assonante e pertanto la battaglia andrebbe fatta anche solo per questo e per definire tale principio. C'è però un altro pericolo, signor Ministro, cui ha accennato e che ribadiamo, spingendola ad andare in questa direzione. Ciò potrebbe infatti creare un precedente pericoloso nelle menzioni speciali. Mi riferisco, ad esempio, agli altri due grandi produttori di vino al mondo, che, come noto, insieme all'Italia sono la Spagna e la Francia, visto che da soli copriamo più del 50 per cento della produzione mondiale del vino. Cosa potrebbe essere dello Château Lafite o dello Champagne? Cosa potrebbe essere dei vini tradizionali, se si apre la porta a una deriva di questo tipo? Dove vanno la qualità e la tutela dei consumatori, come diceva giustamente il senatore Taricco? Dove va la credibilità dei prodotti, soprattutto italiani, ma anche a livello europeo, dove pure ci sono delle eccellenze? Signor Ministro, la invitiamo davvero a fare squadra con Francia, Spagna e tutti i Paesi che hanno tutto l'interesse a combattere insieme. Qualcuno ha sbandierato l'idea che l'Europa stia svendendo. L'Europa non sta svendendo niente, ma semplicemente ha ricevuto una domanda: deve recepirla, la pubblica e ci sono sessanta giorni di tempo per fare ricorso. Noi faremo ricorso e il Governo si opporrà, come il Ministro ha già detto dapprincipio, e oggi potrà dire di farlo con l'appoggio unanime di tutte le forze politiche, perché la difesa di questo prodotto bandiera per noi è assolutamente centrale. Quindi, signor Ministro, lei e il Governo avrete noi alle spalle, per darvi una mano.
2021-09-22	PD	RossomandoAnna	In definitiva, il luogo delle riforme è il Parlamento, quindi non è un regolamento di conti in altre piazze; sì alle riforme e agli interventi giusti e necessari, qui ed ora. È da qui infatti, dal Parlamento, che parliamo ai cittadini, alla loro vita, alle loro garanzie, ai tempi della loro vita e alla loro dimensione umana esistenziale e di cittadini in Europa e in Italia. Da qui, da questo Parlamento, stiamo nell'Europa e guardiamo ad essa a testa alta, non solo per fare i compiti che ci vengono prescritti collettivamente, ma perché noi siamo l'Italia e sul diritto, sulle garanzie e sulla Costituzione sappiamo come si fa e abbiamo qualcosa da dire.
2021-09-22	PD	RossomandoAnna	Veniamo ora al merito, con alcune considerazioni. Il punto centrale è rappresentato dai tempi. Ce lo chiede l'Europa. Siamo il Paese che ha avuto più condanne dalla Corte europea dei diritti dell'uomo dal 1959 a oggi. Abbiamo ricevuto 1.202 condanne e dopo vengono la Turchia (608), la Francia (284) e la Germania (102). Il rispetto dei tempi è la prima garanzia che uno Stato di diritto deve ai cittadini, che siano indagati o imputati, oppure persone offese. Con tempi eccessivamente lunghi, si lascia spazio a una gogna mediatica e il principio di non colpevolezza viene sostituito da una presunzione di colpevolezza. Quando c'è il cortocircuito mediatico, c'è un tema che ha a che vedere con le indagini e la sovraesposizione delle procure. Si interviene molto in tal senso, con la riforma in esame.
2021-09-22	PD	TariccoMino	Se questa battaglia rimane solo italiana, rischiamo di perderla; se diventa una battaglia che vede nell'Italia l'alfiere dell'Europa e di tutti coloro che nel mondo credono in questo modello, possiamo vincerla e per i consumatori questa sarà una scommessa fondamentale.
2021-09-23	FdI	ZaffiniFrancesco	È da marzo del 2020 che ci stiamo dicendo che bisogna fare 400.000-500.000 tamponi al giorno; i Paesi più importanti d'Europa lo fanno, e noi no. Io voglio sapere perché. Voglio che il rappresentante del Governo nella replica ci dica perché non facciamo i tamponi, dal momento che lui, per primo, dice una cosa sacrosanta. Perché ancora noi continuiamo a pensare di far pagare i tamponi anche a chi, per necessità magari o perché sta in quella fascia intermedia tra chi è esentato e chi ha avuto patologie, non se la sente di fare il vaccino? Se io ho avuto un ictus, Presidente, ci penso dieci volte prima di fare il vaccino; avendo la possibilità di fare il tampone, voglio fare il tampone. Perché me lo devo pagare? PRESIDENTE. La invito a concludere.
2021-09-30	FdI	MalanLucio	Signor Presidente, voglio annunciare di aver testé depositato un'interrogazione al Ministro della salute a seguito di un ulteriore studio che afferma che l'uso del paracetamolo nella terapia precoce domiciliare del Covid-19 è non soltanto inefficace, ma dannoso, perché aumenta enormemente i casi di polmonite interstiziale acuta, specialmente tra gli anziani, cioè proprio nella popolazione più colpita da questa malattia. Va detto che l'Italia è il Paese con il più alto tasso di letalità (cioè del rapporto tra decessi e contagi di tutta l'Europa occidentale). Ha il più alto tasso di letalità di tutti i dodici Paesi che hanno avuto più contagi. Se avessimo avuto la stessa percentuale di morti rispetto ai contagiati che hanno avuto gli altri undici Paesi più colpiti dal Covid-19, avremmo avuto 59.000 morti in meno. Le due cose potrebbero anche essere legate insieme, quindi chiedo al Ministro cosa urgentemente intenda fare, perché in questo Paese c'è il rischio che le terapie che vengono date, a scapito di altre che sono state ostacolate in tutti i modi, causino un aumento dei morti, al contrario di quello che dovrebbero fare. Con l'occasione, sollecito anche una risposta all'interrogazione 4-05583 , a proposito della questione della miopericardite. L'Italia ha dati straordinari: secondo le pubblicazioni dell'Aifa, ci sono soltanto due casi per milione di vaccinazioni che portano miocardite o pericardite. Guarda caso, in Israele i dati sono di 55 casi e negli Stati Uniti tra i 20 e i 50; in Italia, a quanto pare, abbiamo una popolazione fortissima, che non ha questo problema. Forse c'è un problema di rilevamento di queste reazioni avverse. Sollecito anche una risposta più che doverosa, come le altre peraltro, all'interrogazione 4-05137 del 24 marzo, in cui denunciavo il fatto che il Ministero delle infrastrutture e dei trasporti, ora divenuto delle infrastrutture e delle mobilità sostenibili, ha esteso la concessione dell'Autostrada Brescia-Padova ad Atlantia - che guarda caso è in mano ai soliti Benetton - sulla base di un documento dichiarato nullo definitivamente dal Consiglio di Stato e dalla Corte di cassazione: una cosa scandalosa, un regalo, che si affianca all'altro che ci si accinge a fare ai Benetton, di almeno 7,8 miliardi più del dovuto con l'operazione Cassa depositi e prestiti e Atlantia.
2021-10-06	FI	FerroMassimo	Tornando però alla NADEF, dobbiamo ammettere che la crescita è dovuta anche a circostanze internazionali molto favorevoli, cioè alla politica della BCE, che sta tenendo i tassi di interesse su livelli molto bassi (come non lo sono mai stati), e alle scelte di Bruxelles, che ha sospeso qualsiasi politica di rigore nei bilanci dei singoli Stati attraverso il temporary framework e ha varato il recovery plan, che farà arrivare all'Italia oltre 200 miliardi, che porteremo a terra attraverso il PNRR. Queste sono due precondizioni fondamentali, però - ed ecco i motivi di dubbio - la presente congiuntura favorevole non durerà in eterno; anzi, sembra già che la politica monetaria della BCE possa - anzi, debba - ridurre gradualmente i propri stimoli espansivi. La nostra prima preoccupazione in questo momento dovrebbe essere allora quella di trovare un modo per consolidare la ripresa e per renderla compatibile con la politica di sviluppo, anche ecologico, che nel prossimo futuro sarà un potente fattore di crescita. Con l'approvazione della NADEF, il Governo ci offre una cornice macroeconomica rispetto alla quale sono già indicate le future politiche di bilancio, cioè come si evolverà la tassazione se saranno spesi bene i soldi. Partiamo da alcuni capisaldi chiari: la situazione è migliore di quella prevista la scorsa primavera, la crescita del PIL raggiunge il 6 per cento e il debito si colloca al 153,8 per cento, molto lontano da quel 160 per cento che era un limite pericoloso e preoccupante. L'ambizione è di mantenere una crescita elevata anche per i prossimi due o tre anni, perché solo in questo modo potremo puntare a dare lavoro a quanti lo hanno perso e ai tanti giovani che non l'hanno avuto (si tratta di oltre 3 milioni di cittadini). Se vogliamo arrivare vicini alle percentuali di impiego degli altri Paesi europei, non bastano gli investimenti pubblici, compresi quelli finanziati dall'Europa, ma ci vogliono cambiamenti nel nostro modo di essere, dalla pubblica amministrazione alla giustizia, dalla scuola al mercato del lavoro, alla formazione professionale verso le nuove tecnologie. Ci sono alcune norme che non vengono toccate (presumo per ragioni di maggioranza), ma che secondo noi il Governo nella futura legge di bilancio dovrà chiarire: quota 100, per certi aspetti, e il reddito di cittadinanza. È mai possibile che siano allocati 10 miliardi per il reddito di cittadinanza e 3 per sostenere le imprese in crisi in questo momento?
2021-10-06	FI	PerosinoMarco	Ribadisco ancora quello che si è scoperto in queste ultime settimane e che io avevo detto in tempi non sospetti: l'ambiente e il green hanno qualche problema di compatibilità rispetto alla crescita. Lo stesso per quanto riguarda il costo delle materie prime: si fa lo sconto in bolletta, ma è sempre un debito. Forse bisognerebbe insistere sull'educazione ambientale non solo a scuola, ma a tutti, compresi noi stessi. Il parere dell'Ufficio parlamentare di bilancio sulla NADEF parla di fattori di rischio ed elenca i vaccini. Ci si domanda che esito avranno. Io penso che sia ora di dire basta: ci si vaccina e basta. Tutto il resto è noia, come diceva Califano. Il parere dell'Ufficio parlamentare di bilancio dice anche che la tenuta del trend di crescita va sostenuta attraverso gli investimenti. Ci sono quei famosi 106 miliardi di residui passivi in conto capitale, che sono nel bilancio dello Stato e che, se solo le norme fossero più semplici, probabilmente potrebbero entrare in gioco. Poi c'è il PNRR, che è di 208 miliardi; in cinque anni, dal 2022 al 2026, sono 42 miliardi di investimenti all'anno. Saremo capaci di eseguirlo e di generare un effetto benefico sulla crescita? Le condizioni dell'Europa non saranno troppo esose? Saremo in grado di impegnare le risorse entro il 31 dicembre 2023, avendo realizzato i progetti esecutivi? C'è qualche dubbio, se non troviamo la via per sveltire, indirizzare e dare entusiasmo e ottimismo. Una cosa che non ho mai capito e che sottopongo al Sottosegretario, molto attento, è come sia possibile che il PNRR provochi un aumento del PIL soltanto dello 0,4 per cento nel 2021 e dello 0,9 nel 2022. Una mole di investimenti di questo tipo deve per forza generare un aumento ben più sostanzioso. Gli investimenti che sono elencati nella NADEF, però, sono previsti in aumento del 2,9 nel 2021 e del 3,1 del 2022. A me pare decisamente poco rispetto agli anni precedenti, che già erano di fermo cantieri. Sono state riviste alcune proiezioni (come il PIL, il deficit, il rapporto deficit -PIL e il rapporto debito-PIL), e ci sta, perché il PIL in questo momento, per una fase di rimbalzo e comunque per gli effetti generali dell'economia mondiale, presenta un aumento maggiore rispetto al 4,5 previsto nel DEF. Il debito pubblico ha raggiunto i 2.721 miliardi a luglio, più annessi e connessi. Questo è il problema: prima della pandemia, era pari a 2.350 miliardi. Sono 350 miliardi, più i 200 del PNRR e lo sfondamento di fine anno: ciò avrà un impatto mostruoso, se non ci sarà l'inflazione. La BCE dice che nel 2021 l'inflazione sarà del 2,2 per cento; proviene dall'America, da fatti esterni e anche dalla speculazione interna. Se fosse possibile, sarebbe meglio controllarla. Penso che un'inflazione più alta di un punto o di un punto e mezzo potrebbe annacquare il debito. Credo che lo sappiano i politici, quelli che decidono e che non lo dicano. Nel parere espresso dalla 6ᵃ Commissione c'è un'osservazione relativa alla proroga delle facilitazioni per il risparmio energetico in edilizia: si chiede che le detrazioni del 110 per cento, del 90 per cento, del 50 per cento e del 65 per cento siano prorogate almeno al 31 dicembre 2023, con la certezza del voto di oggi, e poi siano trasportate nella legge di bilancio, perché questo avrà effettivamente un grosso impatto psicologico e un effetto di crescita. Auspico queste cose, ragionando con la testa mia e con quella delle persone che conosco, secondo buon senso, equità e massima disponibilità, conscio di essere maggioranza.
2021-10-06	FI	SacconeAntonio	Il clima dell'austerità, che purtroppo ha persistito e ha profondamente danneggiato coloro i quali credono in un'Europa più forte, a nostro modo di vedere, si è inclinato con la guida di Draghi alla BCE: è inutile nascondercelo. Draghi ha salvato l'euro e ha salvato l'Europa con il quantitative easing. Questi sono dati che sarebbe sbagliato trascurare. Certamente la pandemia - altrimenti sembra che viviamo una realtà diversa - ha accelerato questo processo, a nostro avviso in un modo che dovrebbe essere normalizzato. La battaglia di tutti noi oggi dovrebbe essere proprio quella di non tornare indietro: questa è la sfida vera del Parlamento, ma mi auguro non solo di quello italiano, ed è il motivo per cui bisogna accettare quei parametri del 2,04 (col trucchetto 2,4), perché purtroppo o per fortuna viviamo in una comunità di regole ed è strano che proprio chi auspica il rispetto delle regole poi chieda delle deroghe. Mettiamoci a parti invertite: se siamo in un trattato internazionale, che è l'Unione europea, necessariamente dobbiamo, se vogliamo essere un Paese credibile, rispettare quelle regole. Oggi quelle regole, se Dio vuole, sono state frantumate e dobbiamo fare in modo che non vi si ritorni. Però fin quando si firma un trattato e si vuole essere credibili nello scacchiere interazionale lo si deve rispettare; poi si può combattere per modificarlo, per allargarne le maglie, ma di certo non si può non rispettarlo, anche perché i danni, se non lo si rispetta, non li paga il Presidente del Consiglio o il singolo senatore, ma un Paese di 60 milioni di abitanti. Grazie a Dio abbiamo avuto il quantitative easing, perché altrimenti il Paese sarebbe saltato, non per colpe altrui, forse anche per compiti che non abbiamo eseguito. Rispetto alla NADEF in quel quadro dei 2.4 miliardi c'è il reddito cittadinanza, così entriamo anche nel merito di questo documento. Io ho ascoltato il collega Marco Pellegrini, una persona che peraltro stimo molto, però non è così: per quanto ci riguarda non vogliamo assolutamente che il reddito di cittadinanza venga eliminato, indubbiamente, come abbiamo detto anche quando è stato presentato in Aula (senza quella pagliacciata del balcone, che si poteva evitare), abbiamo espresso le nostre perplessità non sull'entità e su una sorta di reddito di inclusione, ma sulla modalità con cui questo si andava ad espletare, perché si fondava su due pilastri: il sostegno e l'assistenza e le politiche attive del lavoro. Quelle, amici miei, non ci sono. Possiamo dirci quello che vogliamo, ma non a caso la prova che tutto ciò che riguarda le politiche del lavoro è un fallimento sta nel fatto che le agenzie per l'impiego vengono cancellate e si sostituiscono i 7.000 navigator. Chiunque di noi abbia la possibilità di farci un dialogo si rende conto che non combinano nulla, non perché siano dei nullafacenti o degli incapaci, ma perché non hanno gli strumenti per far incontrare la domanda e l'offerta di lavoro.
2021-10-06	FI	SacconeAntonio	Prima di entrare nel merito, vorrei soffermarmi su alcuni punti sfiorati in Aula da alcuni colleghi che mi hanno preceduto. L'Europa è vero che è stata silente e sorda ai tanti richiami, è inutile nasconderci, però c'è qui dentro chi si è diviso tra coloro i quali chiedevano un'Europa più vicina, più forte e più unita, e chi chiedeva addirittura di uscire dall'euro e dall'Europa. Oggi sembra preistoria, ma fino a un anno e mezzo fa sentivamo questi discorsi in quest'Aula.
2021-10-06	FI	ToffaninRoberta	Ciò avviene grazie ai provvedimenti adottati dal nuovo Governo per consentire la ripresa del lavoro e delle attività economiche; all'ottima riuscita della campagna vaccinale - ad oggi ha coperto con almeno una dose l'83 per cento della popolazione italiana over 12 - al PNRR presentato nei modi e nei tempi previsti; all'autorevolezza del nostro Presidente del Consiglio in Europa e nel mondo e alla resilienza del popolo italiano. I dati economici indicano, infatti, che la crescita del PIL reale nel primo semestre dell'anno in corso ha oltrepassato le previsioni, con un rimbalzo del 6 per cento rispetto al 4,5 per cento ipotizzato dal DEF di aprile. È un dato importante e basilare per dare fiducia agli investimenti e per infondere speranza nel Paese. Fondamentali sono l'approccio e la visione che la nostra politica di bilancio adotterà nei prossimi anni attraverso una strategia di consolidamento della finanza pubblica che si baserà sulla crescita del PIL stimolata dagli investimenti e dalle riforme previste dal PNRR, come gli incentivi concessi attraverso il credito d'imposta; misure che devono essere strutturali, certe e distribuite nel tempo. Servono misure che facciano da volano alla nostra economia e determinino un effetto moltiplicatore. È per questo che chiediamo la proroga del superbonus al 110 per cento fino alla fine del 2023, come quella del bonus facciate. Chiediamo inoltre che il credito d'imposta per ricerca e sviluppo non sia spesso messo in discussione e fonte di accertamento da parte dell'Agenzia delle entrate, che ne determina o meno la bontà del progetto, entrando nel merito dello stesso. Le nostre imprese e le nostre famiglie hanno bisogno di sicurezza, di regole certe, strutturali e di progettazione. Hanno bisogno anche di fare una seria programmazione per ripartire, così come - è vero - hanno bisogno di pagare meno tasse e di avere un sistema semplificato, con meno burocrazia possibile. In questi giorni si parla di riforma del fisco. La bozza di legge delega presentata al Consiglio dei ministri ha assorbito le linee e i principi delle proposte fatte da Forza Italia per un sistema tributario più semplice, basato sulla crescita, con riduzione del cuneo fiscale, con la rimodulazione degli scaglioni dell'Irpef, la riduzione delle aliquote, il superamento dell'IRAP e, soprattutto, con la chiara intenzione del presidente Draghi di non voler aumentare la pressione fiscale. La riforma fiscale è uno dei 20 disegni di legge collegati alla legge di bilancio a completamento della manovra stessa, cui saranno collegati altri 19 disegni di legge, alcuni già avviati in Parlamento, di natura economica, finanziaria, industriale, sociale e culturale per far progredire contemporaneamente i diversi settori in un quadro complessivo di riforme. Sarà indispensabile concentrarsi sul nuovo piano per le politiche attive, che includa la revisione del reddito di cittadinanza - lo continuiamo a ripetere e non lo facciamo certo per spirito di contraddizione, perché sono i dati che ci dicono che non funziona così com'è fatto - con l'adozione di un sistema che distingua il sostegno al reddito a chi ne ha veramente bisogno dalle politiche attive del lavoro, per le quali invece si deve investire in favore di formazione, aggiornamento di competenze, posizionamento e riposizionamento nel mercato del lavoro.
2021-10-06	FdI	deBertoldiAndrea	Signor Presidente, questi non sono bei contesti e non sono certamente queste le risposte che le istituzioni dovrebbero dare, in momenti così importanti e difficili per il nostro Paese. Dunque, quando si analizza la Nota di aggiornamento al DEF, si deve partire anche dal clima che si respira, il quale certamente non può che essere negativo. Di positivo ci sono i numeri e il fatto che la NADEF certifica che le politiche europee dell' austerity, che sono state in voga e sono state sostenute da quasi tutti fino a pochi mesi fa, hanno portato ad un fallimento completo, se è vero come è vero che i dati positivi del DEF - come la collega Conzatti ha esplicitamente chiarito - sono determinati dall'aumento del PIL, cioè dalle politiche espansive. È proprio quello che il centrodestra chiedeva a gran voce da anni, venendo accusato, da colleghi seduti su altri banchi del Parlamento, di populismo, di demagogia e di parlare alla pancia della gente. Questo è ciò che chiedeva il centrodestra da anni e che invece veniva contrastato dalla parte del Parlamento che mi sta di fronte, con una regola di assoluto buon Governo, ovvero quella di stare entro il 2,04 per cento nel rapporto tra deficit e PIL. Colleghi, ricordiamo quando era il 2,04 il rapporto tra deficit e PIL che non si poteva superare nemmeno di uno "zero virgola". Ebbene, tutte queste regole di austerity, che, dagli anni 2000 al 2019, avevano fatto calare il nostro Paese nelle zone basse della classifica europea, fortunatamente sono state messe da parte e i risultati si vedono nel DEF e, soprattutto, nella NADEF. Questo è forse l'unico aspetto positivo che mi sento di ricordare. Mi sento anche di richiamare le parole scritte dall'ex ministro dell'economia e delle finanze del Governo giallo-verde, Tria, che in una sua riflessione su "Il Sole 24 ore" ribadiva i concetti che ora ho espresso, chiarendo che le regole del Fiscal compact erano assolutamente sbagliate e inadeguate. Peccato che, quando erano Ministri o comunque membri del Governo, coloro che prima e dopo dicevano e dicono queste cose, non erano in grado di realizzarle. L'ex ministro Tria, che so essere una persona seria, potrebbe spiegarci perché, da Ministro del Governo giallo-verde, non è stato in grado o non ha potuto fare quello che diceva prima e quello che dice ora. Forse perché i vincoli europei di questa "grande e magnanima" Europa di fatto dettano legge anche su questi temi? Credo che la risposta sia davvero in re ipsa e non serva una mia più esplicita considerazione. Continuo sul tema, dicendo che i tempi parlamentari messi a nostra disposizione, nelle Commissioni e in Assemblea, confermano una volta di più che il ruolo del Parlamento, di noi senatori, di noi parlamentari viene svilito dalla maggioranza e dal Governo. Ieri abbiamo avuto poche ore per lavorare in Commissione sulla NADEF e oggi siamo qui a fare qualche considerazione, per darci magari la facoltà di esprimere il nostro protagonismo e farci il piacere di poter parlare tra di noi e con il nostro popolo. Poi votiamo e avanti! Le regole della democrazia sono continuamente infrante, tanto è vero che non certo un pericoloso reazionario di destra, ma una persona stimata da tutti come Piepoli, un grande sondaggista e analista, ha parlato in termini davvero drammatici di un clima nel quale vi è il rischio di totalitarismo. Tutte le regole della Costituzione sono state violate negli ultimi mesi e vengono vieppiù violate. Lo spiegherò tra pochissimo anche a proposito di uno gli aspetti cardine della NADEF, ossia la riforma fiscale. Voglio prima dire una cosa rivolgendomi ai colleghi, soprattutto del Partito Democratico, che sappiamo essere il motore di questo Governo e di questa maggioranza. Mi rivolgo ai pochi colleghi che sono presenti in Aula, ma tutti di valore e da me apprezzati, chiedendo perché, visto che nel 2020 e 2021 avevamo libertà di sforare il rapporto tra deficit e PIL e quello tra debito e PIL, non si sia fatto ciò ancora più fortemente. Perché i miglioramenti determinati dalla crescita del PIL superiore a quella attesa non sono stati utilizzati per nuovi investimenti? Avremmo potuto tranquillamente mantenere il rapporto tra deficit e PIL all'11,8 per cento, come era previsto nel DEF, e utilizzare i margini disponibili per fare nuovi investimenti nell'economia reale, creando le condizioni per una maggiore crescita del nostro PIL. Perché ciò non è stato fatto in questi anni in cui era possibile? Sarebbe stato un atto di responsabilità verso la crescita del nostro Paese, che non ha colore politico, ma richiede solo una visione economica volta a dare prospettive vere all'Italia e all'economia nazionale. Questa è una domanda che Fratelli d'Italia vuole porre al Governo e in modo chiaro al ministro dell'economia e delle finanze Franco. Il tempo a disposizione non è tanto e vengo quindi alla riforma fiscale, considerata da tutti la madre di tutte le riforme e parte fondamentale del PNRR, della NADEF e del dialogo - o, meglio, del conflitto - che sta avvenendo in questo momento nella maggioranza. Mi pare che i colleghi Ministri della Lega non abbiano partecipato, con un sussulto di orgoglio (benvenuto da parte nostra), alla riunione del Consiglio dei ministri di ieri perché il presidente Salvini ha detto di aver ricevuto le carte mezz'ora prima dell'inizio. Sappiamo tutti benissimo che i Ministri, i Sottosegretari e i Vice ministri vengono per la gran parte informati dell'opera del Governo esattamente quando lo siamo noi parlamentari. Tutto si sta decidendo nelle segrete stanze di uno o due Ministeri. Questa è la violazione della democrazia, cari colleghi. Di che riforma vogliamo allora parlare? Di una riforma di buone intenzioni? Di una legge delega che non è generalista, ma è volutamente vaga? Con la legge delega in oggetto si vuole dare al Governo la possibilità di adottare dei decreti legislativi che la renderanno attuale, di fatto senza passare dal Parlamento, che potrà esprimere solo un parere. Stiamo parlando di una riforma fiscale, che è il cardine del sistema di un Paese, che non ha fondi (sono previsti solo 2 miliardi di euro di fondi di copertura e - mi consenta di dirlo, signor Presidente - è ridicolo parlare di riforma fiscale con queste cifre) e che viene promossa con una legge delega assolutamente vaga, che lascia le mani libere al Governo o - meglio - al Ministro dell'economia e delle finanze e al Presidente del Consiglio, che, nella loro assoluta autonomia e individualità, saranno responsabili della riforma fiscale. Ciò non è accettabile. Devo purtroppo concludere e la ringrazio dei secondi che mi ha dato in più. Avrei tante cose da dire sulla riforma fiscale e lo faremo. Fratelli d'Italia - mi permetta - chiede a ciascuno di noi e a ciascuno di voi, al di là del colore politico (lo ribadisco), un sussulto di orgoglio. Il Parlamento non può essere ostaggio di nessuno; non siamo mai stati a favore dei regimi autoritari e siamo i primi che sostengono la democrazia e la libertà. Vogliamo tutti insieme che non si arrivi non al partito unico, ma addirittura al leader unico, a colui o a coloro che nelle segrete stanze decidono le sorti di questo Paese. Non è accettabile. Viva la libertà, viva Fratelli d'Italia e il nostro Paese.
2021-10-06	LN	TosatoPaolo	Per quanto riguarda il tema dei bonus in edilizia, è evidente che essi non possono durare all'infinito, ma al tempo stesso devono avere delle proroghe adeguate perché completino lo scopo per il quale sono stati varati, come affermato dall'Associazione nazionale costruttori edili (ANCE) e dalle associazioni di categoria. I tempi sono stretti perché in Italia le procedure sono lunghe e farraginose. Tali bonus devono quindi rappresentare un'opportunità almeno per qualche anno per sviluppare tutte le potenzialità che possono far scaturire. C'è poi il tema delle cartelle esattoriali. Grazie alla Lega e alla sua presenza nel Governo, c'è stato un continuo rinvio. Sapete però che la nostra posizione è ben diversa: crediamo nella pace fiscale, nella presa d'atto che buona parte di artigiani e imprenditori non hanno potuto onorare gli impegni non perché non volessero, ma perché non sono stati messi nelle condizioni di farlo. Mi soffermo quindi sul tema della carenza di materie prime. Il ministro Franco, che ha fatto una relazione molto chiara e pulita su tutti i temi, sul punto ha parlato di bolla. Noi siamo preoccupati invece della carenza di materie prime, dei prezzi dell'energia e del fatto che stiamo assistendo un ulteriore cambiamento a livello globale in cui l'Asia si accaparra le materie prime, l'energia che serve al proprio sistema produttivo e l'Europa, l'Italia e l'Occidente in generale rischiano anche da questo punto di vista di subire una concorrenza ancora più evidenziata da tali accaparramenti. Serve competitività al nostro sistema produttivo. Bisogna dare risposta alla nuova emergenza che non pensavamo si sarebbe verificata che invece sta creando gravi danni. Mi soffermo in ultimo sul tema della delega fiscale. Chiariamo sin d'ora che noi rimaniamo la Lega, anche se facciamo parte del Governo e lo sosteniamo. Noi diciamo no all'aumento fiscale e no all'aumento delle tasse sulla casa: che lo presenti Draghi o chicchessia, il nostro sarà sempre un no categorico. È evidente infatti che, se anche vi si dà attuazione nel 2026 e non nell'immediato, sarà responsabilità di chi oggi prende una tale decisione. Noi questa responsabilità non ce la prenderemo, perché vogliamo essere coerenti in ciò che crediamo e in ciò che rappresentiamo.
2021-10-06	M5S	DellOlioGianmauro	Il MoVimento 5 Stelle ha cominciato un percorso di cambiamento. Abbiamo sicuramente fatto errori, ma non abbiamo mai smesso di credere alla possibilità di dare una visione al Paese, per l'Italia e per l'Europa. Sostenendo il Governo Conte, siamo riusciti tutti insieme a ottenere dall'Unione europea il Next generation EU, per la prima volta finanziato da un massiccio piano di emissione di debito comune europeo che per noi vale 204 miliardi di euro da qui al 2026. Non dovremmo mai scordare ciò, visto che la stessa Unione europea, ancora ad aprile 2020, aveva proposto come soluzione il combinato disposto delle risorse MES, BEI e Piano Sure. Oggi sappiamo tutti che questo combinato disposto sarebbe stato del tutto insufficiente. Da lì la capacità del Governo Conte II di convincere i partner frugali e più riottosi e il successivo decollo del Next generation EU. Il MoVimento 5 Stelle vuole continuare a fornire soluzioni innovative, come quelle puntualmente confermate nella NADEF. In conclusione, voglio ricordare un'altra proposta che da tempo abbiamo messo sul tavolo. Visto l'enorme successo del super bonus 110 per cento, che poggia sul principio della cedibilità dei relativi crediti d'imposta, da tempo stiamo proponendo l'estensione di questo principio anche ai crediti d'imposta per gli investimenti delle imprese in Transizione 4.0, piano anch'esso apprezzato dalla NADEF e dall'attuale Governo. Lo stesso Governo ha indicato il superbonus 110 per cento e Transizione 4.0 tra i piani di investimento cardine all'interno del PNRR. Se crediamo, come fa la NADEF, che il superbonus stia dando un'incredibile spinta all'economia (al punto da meritare una sacrosanta proroga) e che il Piano di investimenti Transizione 4.0 per le imprese sia fondamentale (al punto da meritare un preciso riferimento all'interno dello stesso documento); se crediamo - come ha fatto l'attuale Governo - che le due misure siano così importanti da meritare un riferimento nel PNRR, allora dobbiamo procedere subito all'estensione in legge di bilancio del meccanismo della cedibilità dei crediti d'imposta Transizione 4.0. Sarebbe una misura in grado di generare ingenti liquidità a beneficio delle imprese, una sorta di superbonus imprese evocato da tutte le principali associazioni imprenditoriali. Non deve essere un dubbio interpretativo di Eurostat o Istat a bloccare una proposta d'investimento che potrebbe mettere l'Italia su quel sentiero di crescita duratura che l'attuale Governo si è dato come obiettivo nella NADEF. Sempre in tema di proposte - per concludere - oggi in audizione il ministro Franco ci ha piacevolmente sorpreso, confermando che il cashback ha prodotto effetti positivi e si è rivelato una misura importante per muovere verso i pagamenti elettronici. Ricordiamo che mesi fa anche il Forum Ambrosetti aveva usato parole lusinghiere, pubblicando un rapporto secondo il quale il cashback genererebbe oltre 9 miliardi e mezzo di euro di benefici fino al 2025, in termini di riduzione di evasione dell'IVA, di maggior gettito e di emersione del sommerso. Eppure, lo stesso ministro Franco a giugno aveva avallato la sospensione della misura. Riteniamo quindi che il Governo e segnatamente il MEF debbano chiarirsi tempestivamente le idee e recuperare con le opportune correzioni il cashback, una misura economica estremamente innovativa ereditata dal Conte II, in grado di sprigionare un elevato potenziale anche per quanto riguarda la digitalizzazione dei rapporti con la pubblica amministrazione. È con questi due ultimi auspici e con la consapevolezza che quanto presenta il NADEF oggi è il frutto di un impegno dei precedenti Governi, che a questo punto non possiamo che ringraziare per l'impegno profuso, che dichiaro il voto favorevole del MoVimento 5 Stelle.
2021-10-06	M5S	MautoneRaffaele	Si tratta di un progetto ambizioso, alla cui realizzazione devono concorrere un'adeguata disponibilità di risorse economiche - messe queste ultime a disposizione dai fondi europei ricevuti con il PNRR e ottenuti dall'Europa grazie al Governo Conte II - e il corretto coordinamento tra la cabina di regia centrale e le singole strutture regionali.
2021-10-06	M5S	PellegriniMarco	Il PIL farà registrare un aumento del 6 per cento rispetto all'anno precedente, con un incremento dell'1,5 rispetto alle previsioni. Le esportazioni aumentano del 3 per cento; aumenta la domanda interna, che si è molto rafforzata, mentre il deficit - altro dato molto importante - si attesterà poco sopra il 9, a fronte di una previsione di circa l'11 per cento. La crescita del PIL è attesa anche negli anni a venire e si stima che rimarrà positiva fino al 2024, che è l'orizzonte al quale si arriva con questa Nota di aggiornamento, dimostrando un'attitudine a una crescita consistente che nel nostro Paese era sconosciuta da decenni, segno quindi che tutte le misure che erano state approntate e approvate con il Governo Conte II andavano esattamente nella direzione giusta. Tutti questi dati vedono sostanzialmente concordi sia il Governo, sia l'Ufficio parlamentare di bilancio, sia gli organismi indipendenti, per cui possiamo affermare con una ragionevole certezza che il nostro Paese sta venendo fuori dalla grave crisi in cui era finito a causa della pandemia. Registriamo con grande soddisfazione la proroga del superbonus al 110 per cento fino al 31 dicembre 2023, come noi del MoVimento 5 Stelle avevamo richiesto a gran voce, ma come avevano richiesto le imprese edili, gli artigiani, le aziende manifatturiere e i professionisti del settore. I dati del 2021 sono eccezionali: sono stati aperti cantieri per oltre 7 miliardi; tante nuove imprese edili si sono costituite per far fronte alla domanda e in tal modo si sta rispondendo concretamente all'esigenza di transizione ecologica e di diminuzione del consumo di risorse, specie quelle fossili, e di produzione di gas climalteranti. Noi del MoVimento 5 Stelle, che abbiamo ideato, proposto e poi fatto approvare questa misura, crediamo debba essere vagliato un ulteriore allargamento del superbonus, sia per centrare gli obiettivi di neutralità climatica che ci siamo dati in Europa, sia per creare lavoro e sviluppo davvero sostenibili per l'ambiente, sia, ancora, per rendere le nostre abitazioni più sicure dal punto di vista antisismico e più efficienti da quello energetico, sia, infine, per migliorare i nostri conti economici in merito al PIL, al gettito tributario e previdenziale e all'IVA. La nostra proposta, che facciamo a tutto il Parlamento e al Paese, è dunque quella di procrastinare ancora, dopo il 31 dicembre 2023, la validità del superbonus. Si tratta di una misura che sta esplicando appieno i suoi effetti e i dati dimostrano che non è una spesa per il Paese, ma anzi è una misura in cui davvero ci guadagnano tutti: lo Stato, l'ambiente e i cittadini. Sul fronte tributario, invece, stamani in audizione ho rappresentato al ministro Franco la necessità e l'urgenza di valutare con grande attenzione la possibilità di intervenire sulla sospensione dell'invio delle cartelle esattoriali, che - lo ricordo - ha avuto termine il 31 agosto, mentre il termine per pagare le relative imposte o chiedere la rateizzazione scadeva il 30 settembre. Ci sono tantissimi tra aziende, artigiani e famiglie che non riescono a stare in queste tempistiche, in questi termini, ma che sono contribuenti fedeli e onesti (che, tra l'altro, sono la stragrande maggioranza), i quali vogliono assolutamente versare le loro imposte, ma chiedono una diluizione delle tasse del 2020, perché gli effetti della pandemia per moltissimi sono stati devastanti. Credo che il Paese debba essere ragionevole e consentire a questi contribuenti onesti di superare l'attuale fase di oggettiva difficoltà economica. All'uopo, credo che sarebbe utile anche la cosiddetta rottamazione quater delle cartelle, di cui si parla da un po', che preveda quindi l'azzeramento di sanzioni e interessi, ma l'integrale pagamento dell'imposta, e sia riferita agli anni fiscali 2018-2019-2020. In tal senso, nei mesi scorsi ho più volte presentato emendamenti ai vari provvedimenti emergenziali che abbiamo approvato in Parlamento, ma finora senza esito. Davvero faccio appello a tutte le forze politiche e al Governo di raccogliere il grido di dolore di chi è in difficoltà...
2021-10-06	PD	CollinaStefano	Mi spiego nel concreto, partendo da un dato: l'Italia, a differenza di altri Paesi, ha deciso di prendere dall'Europa tutte le risorse che era possibile prendere, sia quelle sussidiarie, e quindi i sussidi che non sono da restituire, sia quelle prestate, che rappresentano debito da restituire. Non tutti i Paesi si sono comportati come noi e questo è il motivo per il quale nella classifica delle risorse finanziarie siamo primi. Ad esempio, Germania, Francia, Spagna e Portogallo hanno scelto di prendere solo i sussidi; la Polonia anche un terzo dei prestiti, e l'Italia i sussidi più il 100 per cento dei prestiti. A luglio il debito era di 2.725,9 miliardi di euro, con un aumento di 29,7 miliardi di euro rispetto a maggio. La Spagna ha deciso di prendere solamente i sussidi, dicendo che intanto spenderà queste risorse e poi vedrà in quali condizioni si troverà, ed eventualmente attingerà anche alla parte a debito.
2021-10-06	PD	CollinaStefano	Visto che abbiamo scelto di attingere a tutte le risorse e che la parte consistente delle risorse è a debito, allora c'è una parola che rappresenta un passaggio obbligato: crescita. Senza crescita non si pagano i debiti e qui il presidente Draghi ci dà un'indicazione in più, perché definisce la crescita, chiamandola crescita inclusiva. Credo che su questa definizione dobbiamo confrontarci politicamente e capirci, perché credo che la crescita inclusiva non sia da intendere in modo classico: cresciamo, produciamo surplus che utilizziamo per pagare i debiti, ma anche per elargire sussidi che riducono le forbici, le distanze, le differenze e le disuguaglianze. Quando il presidente Draghi parla di crescita inclusiva, credo debba essere interpretato in un modo nuovo e non nel senso classico in base al quale si produce la torta e una fetta va al welfare. Oggi la crescita inclusiva, per il tipo di percorso che dobbiamo fare e di cui ho detto prima, ha bisogno di un welfare nuovo orientato a sostenere la crescita. Anche il welfare deve essere un elemento di sostegno della crescita e non sarebbe neanche una novità. Facciamo un esempio. Se modificheremo - come penso - il reddito di cittadinanza - possiamo continuare a chiamarlo così - sarà per orientarlo fortemente alla formazione, al fine di far rientrare le persone nel mondo del lavoro in modo assolutamente produttivo e adeguato alle sfide del futuro del nostro Paese. Pensiamo alla gestione delle dinamiche di transizione del nostro sistema produttivo nel nuovo orizzonte della sostenibilità carbon free. Sto parlando di un welfare che sostiene la crescita e diventa politica attiva del lavoro. Quando il presidente Draghi parla di crescita inclusiva nasce un punto di confronto politico, e non voglio ancora dire uno spartiacque, perché credo ci siano le condizioni per individuare una declinazione di questa sintesi capace di avere largo consenso e condivisione in questo Parlamento. È chiaro che la formula classica del produrre ricchezza per redistribuire oggi per il futuro è insufficiente. Almeno per me, ciò è chiaro e richiama la necessità di un profilo politico riformista. Diversamente, non riusciremo a uscire dal rimbalzo di crescita al 6 per cento con la capacità di consolidare una crescita costante di almeno il 2 per cento. Voglio fare un altro esempio di profilo politico riformista che ritengo sia adeguato a definire il percorso che ci porta a raggiungere gli obiettivi che ci siamo dati come Paese. Penso a una storica distanza dell'Italia con gli altri Paesi, che si chiama gap di produttività. Il presidente Draghi, anche qui, ha fissato un punto nuovo o - meglio - che necessita di un'interpretazione politica. Egli ha parlato di recupero di produttività totale dei fattori, indicatore che misura il grado di efficienza complessivo di un'economia che è diminuita del 6,2 per cento tra il 2001 e il 2019, a fronte di un generale aumento a livello europeo. Certo: noi siamo stati testimoni dell'insufficienza della definizione classica di produttività (PIL per unità di prodotto, oppure ore lavorate per unità di prodotto e anche in questo caso i grafici sono impietosi). Ma cosa è stato quota 100 se non il più grande intervento finanziato da soldi pubblici che è andato ad agire direttamente sulla definizione classica di produttività, quando i dati verificati sul campo ci dicono che, ogni dieci lavoratori che sono andati in pensione con quota 100, ne sono stati assunti uno o due? Avremmo dovuto registrare un miglioramento della produttività, ma questo non è successo. Ciò vuol dire che il concetto classico non descrive pienamente il problema. Draghi introduce nel dibattito politico il concetto di produttività totale dei fattori e questo vale per noi politici, ma anche per le associazioni datoriali e sindacali. Voglio non parlare di teorie economiche, ma arrivare dritto al punto: giustizia, concorrenza e pubblica amministrazione sono le riforme che concorrono a far crescere la produttività del lavoro nel nostro Paese. Ne aggiungo un altro. L'articolo 46 della Costituzione recita che «Ai fini della elevazione economica e sociale del lavoro e in armonia con le esigenze della produzione, la Repubblica riconosce il diritto dei lavoratori a collaborare, nei modi e nei limiti stabiliti dalle leggi, alla gestione delle aziende». Si tratta di un articolo inattuato, un grande gap con l'economia forte dell'Europa, ossia quella tedesca. Voglio concludere con un'altra osservazione che credo debba essere oggetto di una riflessione urgente, relativa a come fare in modo che le risorse del PNRR rappresentino un volano per gli investimenti privati. C'è necessità di mettere questo tema in primo piano a tutti i livelli istituzionali, perché parliamo di ingenti risorse che arriveranno per gli investimenti pubblici, ma che devono rappresentare un'opportunità complessiva di crescita per il nostro Paese.
2021-10-06	PD	FedeliValeria	Pertanto, io non amo usare la parola «patto» in astratto. Il patto di Ciampi, a suo tempo, aveva una finalità diversa; il dialogo sociale in Europa aveva una funzionalità diversa. Oggi stiamo parlando di un coinvolgimento democratico di tutte le istituzioni che hanno responsabilità istituzionali e sociali, sia a livello nazionale che a livello territoriale, perché questo è il grande cambiamento che si può solo governare insieme, ciascuno per le sue funzioni e responsabilità, ma è altrettanto importante. Diversamente, anziché utilizzare al meglio questa straordinaria opportunità di risorse, rischieremmo soltanto di aumentare il divario e non affrontare il gap che questo Paese ha di fronte.
2021-10-06	PD	MancaDaniele	Il secondo elemento fondamentale è che dobbiamo rimuovere i divari, gli ostacoli e le incrostazioni che tengono l'Italia tra i Paesi nei quali il tasso di disoccupazione giovanile e femminile è sicuramente fuori dai livelli degli Stati che guidano l'Europa. Ridurre i divari e affrontare politiche di genere è essenziale in questo contesto, è decisivo per questa nuova crescita. L'Italia deve tornare ad avere parametri di occupazione giovanile e femminile tra i Paesi più avanzati, perché solo così garantiremo strutture a questa crescita.
2021-10-06	PD	MancaDaniele	Insieme a questo, lo dico con grande chiarezza, l'appuntamento più importante, anche per consolidare il nuovo volto dell'Europa, sarà determinato inevitabilmente dalla riforma del Patto di stabilità: lo dico al Governo, lo dobbiamo detto questa mattina al Ministro, dobbiamo prepararci a questo appuntamento. È indispensabile conoscere le priorità dell'Italia per riformare il Patto di stabilità europeo, per condannare alla storia la fase europea dei tagli lineari e per costruire una fase che sostenga gli investimenti, che ci metta nelle condizioni, a prescindere dalle norme europee, di rilanciare gli investimenti, perché la crescita sarà strutturale solo nel rilancio degli investimenti pubblici e privati.
2021-10-06	PD	MancaDaniele	Signor Presidente, affrontiamo oggi uno dei passaggi più importanti del ciclo di bilancio. Come sappiamo bene, la NADEF descrive la situazione economica e di finanza pubblica e fissa i paletti dell'azione programmatica dell'Esecutivo, a partire dalla legge di bilancio. I colleghi Misiani, Collina e Fedeli hanno già indicato diverse proposte del Partito Democratico verso la predisposizione della legge di bilancio, ma anche misure importanti per contrastare le incertezze possibili che possono rallentare o frenare il quadro di crescita economica che la NADEF ha validato. Dunque non le riprendo, ma senza dubbio la proroga dei bonus energetici per favorire il sostegno alla ripresa e alla ripartenza del comparto delle costruzioni e dell'edilizia è un elemento fondamentale per sostenere la transizione ecologica sostenibile e per metterci nelle condizioni di realizzare una conversione in chiave ecologica della nostra economia. La riduzione delle emissioni in atmosfera è una componente essenziale per far tornare i conti anche di un saldo ambientale positivo, necessario per sostenere la nuova crescita. Ma insieme a questi sono stati evidenziati tanti interventi: misure importanti per contrastare il caro energia, una delle componenti che nella dimensione globale può rallentare la crescita, insieme a diverse proposte di riforma, in modo particolare degli ammortizzatori sociali, così importanti per allineare domanda e offerta. Tuttavia il contesto è positivo. La crescita acquisita nel secondo trimestre è del 4,7 per cento, la crescita prevista e validata dall'Ufficio parlamentare di bilancio nel 2021 è del 6 per cento. Il fabbisogno di cassa della pubblica amministrazione, l'andamento economico, le entrate fiscali, l'andamento dell'occupazione, il costo del debito presentano tutti tendenze migliori rispetto alle aspettative. C'è fiducia nell'Italia; la fiducia cresce e ritorna in modo particolare, in maniera così energica, grazie innanzitutto alle vaccinazioni. Il piano di vaccinazioni si rileva la più importante misura economica per sostenere la crescita. La NADEF, come abbiamo visto, non solo non prevede nuovi scostamenti, per salvaguardare la natura espansiva del bilancio (che si conferma una legge espansiva, favorevole a sostenere la crescita), ma non incorpora nemmeno eventuali nuove possibili restrizioni per effetto di possibili nuove varianti pandemiche. Dunque - lo dico con grande chiarezza e franchezza - la fase politica che abbiamo di fronte non è compatibile con le ambiguità. La fiducia delle famiglie e delle imprese è una componente essenziale per sostenere la ripresa economica. Lo dico con grande franchezza, perché le nostre libertà, in modo particolare quelle alle quali si fa riferimento ogni tanto (dimenticandoci che esiste nel concetto di libertà anche una responsabilità comunitaria nella tenuta e nell'interesse generale del nostro Paese), si realizzeranno solo con l'incremento delle vaccinazioni. È una sfida che riguarda l'Italia, ma anche l'Europa nei confronti dei Paesi meno sviluppati. Il quadro macroeconomico in questo contesto ha una delle incertezze più ampie, cioè il rischio che un terzo della popolazione globale non vaccinata possa introdurre elementi e varianti incompatibili con la tenuta del sistema di protezione che i vaccini rappresentano. Dunque, evocare le libertà individuali senza perseguire una responsabilità comunitaria è un virus da estirpare. Noi lo dobbiamo anche per rilanciare la nostra democrazia, altro che perdere tempo ad accarezzare il consenso con presunti e finti sostegni ad azioni no vax. Questo quadro economico richiede responsabilità, serietà, velocità dell'azione di Governo, capacità di mettere in protezione il Paese, anche di fronte a eventuali ritorni pandemici. Solo così riusciremo a rafforzare il quadro economico e macroeconomico così importante per togliere rabbia e speranza e produrre la certezza di una crescita che sarà certamente inclusiva se sarà nelle condizioni di rimuovere le incrostazioni e gli ostacoli che ci rallentano. Serve la responsabilità e non i no vax o no tax, come qualcuno vuole far emergere. Serve la riforma fiscale per abbassare la pressione fiscale al lavoro, alle famiglie e alle imprese; servono le riforme. Non è la stagione dei no o dei «me ne frego» nei confronti della responsabilità nazionale alla quale siamo chiamati a rispondere.
2021-10-12	FdI	deBertoldiAndrea	Signor Presidente, in quest'Aula un po' vuota, in cui non vedo presenti - se non in misura molto ridotta - gli amici del Partito Democratico, vorrei chiedere loro se mi ritengono fuori dall'arco costituzionale, dal momento che il vice segretario del Partito Democratico (quindi non certo l'ultimo iscritto) si è rivolto alla mia Presidente nazionale dicendo che è posta fuori dall'arco costituzionale. Lo ha scritto, non lo ha detto, quindi verba volant, scripta manent. Prima di iniziare il mio intervento, voglio quindi rivolgermi ai colleghi, sperando che non ritengano me e il partito che oggi viene considerato dalla maggior parte dei sondaggisti il primo partito italiano al di fuori dell'arco costituzionale per volontà del vice segretario del Partito Democratico. Entro quindi nel merito dei problemi perché non sono uso scapparne, ma certamente sono anche solito ricordare le affermazioni poco democratiche che vengono pronunciate in questi giorni, in un clima nel quale il confronto civile dovrebbe essere dimostrato prima di tutto da chi ha incarichi politici e ricopre ruoli importanti e di riferimento per il nostro Paese. Noi siamo qui oggi a parlare di crisi di impresa in un momento di crisi pandemica, nel quale ci sono davvero centinaia di imprese in sofferenza. Penso ad alcuni settori, come quelli del ballo e del gioco, ma anche ai momenti di grande difficoltà che hanno vissuto i settori della ristorazione, alberghiero e turistico. Ebbene, a fronte di tutte queste crisi, c'è un decreto che di buono dispone fondamentalmente una sola cosa, ossia le proroghe. La montagna ha di fatto partorito il topolino della proroga, che ci voleva, ma certamente occorreva molto di più, come Fratelli d'Italia ha chiesto e come i nostri validissimi colleghi di Gruppo, tra cui il collega Balboni, hanno più volte ribadito nelle Commissioni competenti. Perché con questo decreto, oltre alle proroghe, non si è voluto dare dei riscontri anche in termini di aiuti? Gli aiuti sono stati insufficienti, anche solo raffrontandoli a quelli degli altri Paesi di quell'Europa a cui tanto si fa riferimento. Qualche aiuto si doveva e si poteva dare ai settori più colpiti dalla crisi e dalla pandemia. Si poteva affrontare anche il tema del credito, perché sappiamo - o, meglio, dovrebbe sapere chi è uso a impegnarsi professionalmente nelle aziende italiane - che il credito è uno dei temi fondanti e fondamentali della crisi d'impresa. Conosciamo benissimo tutte le preoccupazioni in merito ai non performing loans (NPL), che dal prossimo anno, a seguito della fine delle moratorie, potrebbero aggravare il nostro sistema economico nazionale. Sappiamo benissimo che le piccole e medie imprese italiane, che ho citato prima e che più di altre hanno sofferto la crisi pandemica, già negli ultimi dieci anni, secondo i dati della CGIA di Mestre, hanno registrato un meno 26 per cento di accesso al credito. Tra pochi giorni, alla fine di questo mese, avremo la completa attuazione di Basilea 3, con ulteriori difficoltà per dare liquidità e credito alle nostre imprese. E questo decreto-legge, colleghi, ha previsto qualcosa? Nel momento in cui abbiamo e avete discusso nelle Commissioni di questi temi, mi pare che nulla sia stato detto su quello che è forse il problema fondamentale di un'impresa in crisi, cioè il credito. Alla luce di quello che abbiamo detto, alla luce di Basilea e della riduzione del credito negli ultimi dieci anni, alla luce del calendar provisioning, alla luce delle moratorie in scadenza, alla luce insomma di tutti questi problemi, nulla si è detto. Abbiamo cercato di avanzare delle proposte, come è consuetudine di un partito assolutamente all'interno dell'arco costituzionale, di un partito, cari colleghi del Partito Democratico, che sta difendendo da solo, con un piccolo manipolo di valorosi rappresentanti dei cittadini, le libertà, la Costituzione e la democrazia, nonostante i vostri continui ricorsi al voto di fiducia. Mi piacerebbe rileggere agli amici del MoVimento 5 Stelle quello che dicevano nella scorsa legislatura sul ricorso al voto di fiducia; mai come in questa legislatura, nella quale siete stati al Governo con tutte le maggioranze possibili, colleghi del MoVimento 5 Stelle, si è fatto ricorso al voto di fiducia (credo che non sia un parere, ma un dato oggettivo). Mi piacerebbe capire il perché di tutto ciò. Avete perpetrato violazioni della Costituzione peggiori di quelle perpetrate dai tanto accusati vostri attuali alleati del PD, che oggi abbracciate e ieri offendevate. Mi piacerebbe capire chi è che sta lottando contro l'abuso della decretazione d'urgenza, chi è che sta cercando di difendere la libertà dei cittadini di non dover sottostare a un green pass obbligatorio (unico Paese al mondo), costringendo le imprese che non vogliono limitare la propria produttività (anche le imprese in crisi) a pagare di tasca propria il tampone per i lavoratori, perché un'azienda, una PMI senza il 20 per cento dei propri dipendenti non è in grado di proseguire il proprio impegno e il proprio lavoro. Voi, la CGIL e i sindacati le state costringendo a pagarsi i tamponi di tasca propria. È inaccettabile, altro che crisi d'impresa!
2021-10-13	M5S	FerraraGianluca	Signor Presidente, colleghe e colleghi, oggi è una giornata importante perché si compie un passo avanti fondamentale per la tutela del nostro prezioso patrimonio culturale, che rappresenta una delle principali ricchezze italiane che tutto il mondo ci invidia e che non sempre, purtroppo, abbiamo saputo difendere e salvaguardare come dovuto. L'Italia è lo Stato che ospita il maggior numero di patrimoni dell'umanità UNESCO al mondo; per non parlare di tutte le altre numerosissime eccellenze artistiche, architettoniche e naturalistiche che rendono unico il nostro Paese. Proprio per la necessità di proteggere questo immenso capitale ho deciso di presentare il disegno di legge ora in esame che auspico sia oggi approvato all'unanimità. Stiamo parlando della ratifica della Convenzione di Nicosia del Consiglio d'Europa, la quale si propone di prevenire e combattere la distruzione intenzionale, il danno e la tratta dei beni culturali, rafforzando l'effettività e la capacità di risposta del sistema di giustizia penale rispetto ai reati riguardanti i beni culturali, facilitando la cooperazione internazionale sul tema e prevedendo misure preventive a livello nazionale e internazionale. Si tratta quindi di uno strumento normativo di evidente rilievo per assicurare una maggiore e migliore tutela delle inestimabili bellezze che abbiamo la fortuna e il privilegio di ospitare. Per questo motivo, dichiaro convintamente il voto favorevole del MoVimento 5 Stelle.
2021-10-19	FI	GasparriMaurizio	Noi apprezziamo il Presidente del Consiglio, ma ci metta un po' di faccia sui temi dell'immigrazione e della sicurezza. È un Governo nato per vaccinare e per fare i piani per l'Europa; però anche queste sono questioni.
2021-10-19	M5S	MautoneRaffaele	Signor Presidente, onorevoli colleghi, il mio intervento vuole porre l'attenzione su una realtà estremamente positiva, che rappresenta un successo per i nostri scienziati e le professionalità presenti nel nostro Paese, in particolare, in questo caso specifico, nella mia Regione, la Campania. Vi sono figure di alto profilo nel panorama scientifico e nella ricerca mondiale che confermano ancora una volta, se mai ce ne fosse bisogno, le enormi potenzialità e le grandi competenze della nostra ricerca e dei nostri ricercatori. La necessità di potenziare, supportare e finanziare in tutti i modi la ricerca, al fine di evitare le tante fughe all'estero delle nostre menti migliori, è una priorità. In particolare, in questo caso, dieci bambini hanno ritrovato la vista grazie a una terapia genica, eseguita per la prima volta in Italia nell'azienda ospedaliera dell'Università degli studi della Campania Luigi Vanvitelli, Napoli. I piccoli erano ipovedenti a causa di una rara forma di distrofia retinica ereditaria legata a mutazioni genetiche. Il risultato ottenuto è il frutto del lavoro certosino e approfondito condotto dalla clinica oculistica universitaria in collaborazione con Telethon e il Children's Hospital di Philadelphia. I bambini non erano campani e provenivano da diverse Regioni italiane. Vorrei fare una considerazione importante: Napoli diventa punto di riferimento nazionale per il trattamento di malattie rare della retina. Non più quindi solo viaggi della speranza e di emigrazione sanitaria verso le Regioni centro-settentrionali, più organizzate e strutturate dal punto di vista sanitario, capaci di rispondere in maniera più appropriata e veloce alla domanda di salute di cittadini del Sud, le cui Regioni pagano anni di malasanità, carenze strutturali e organizzative e di piante organiche inadeguate. I dieci pazienti trattati oggi possono scrivere, leggere e muoversi in autonomia; la via del trattamento precoce in una patologia degenerativa come questa è fondamentale. Il successo, frutto di anni di lavoro e di ricerca, permette di offrire una speranza reale di vita migliore ai piccoli pazienti. Occorre essere orgogliosi del team di ricerca che ha ottenuto questo grande risultato, che pone il nostro Paese all'avanguardia in Europa.
2021-10-20	FI	GalloneMariaAlessandra	Ogni punto sottolineato da lei oggi è da noi condiviso e troverà in questo Parlamento lavoro per migliorare e creare le condizioni di condivisione con i cittadini da lei auspicate. Ci sono le famose risorse del Next generation EU, affidate per fortuna alla competenza e alla sua riconosciuta autorevolezza, presidente Draghi, perché sarà lei a doverle investire, come l'Europa ci chiede, per farne il motore della ripresa e dello sviluppo del Paese. E noi saremo al suo fianco, al lavoro, per portarle istanze e necessità, per favorire, attraverso corretta informazione e condivisione, quell'opera di riconversione e quella transizione necessaria per portare l'Italia al centro dell'Europa e - perché no?- al centro del mondo. Che bello sentirle dire, presidente Draghi, che la transizione non deve spaventare, ma deve diventare l'opportunità per creare e aumentare posti di lavoro; qua ritorna la necessità di investire enormemente sulla formazione per governare l'innovazione.
2021-10-20	FI	GalloneMariaAlessandra	Signor presidente Alberti Casellati, presidente Draghi, membri del Governo, colleghi, «abbiamo bisogno di un'Unione europea forte ed efficace, un'Unione europea che sia leader globale nella transizione verso uno sviluppo sostenibile, climaticamente neutrale e trainato dal digitale. Occorre un'Unione europea nella quale ci possiamo tutti identificare, certi di aver fatto tutto il possibile a beneficio delle generazioni future. Insieme possiamo raggiungere quest'obiettivo». Non sono parole mie, presidente Draghi, ma del presidente Sergio Mattarella, che le indirizzava ai cittadini dell'Unione in occasione della Giornata dell'Europa, il 9 maggio scorso, facendoci riscoprire l'importanza e la forza di un'Europa unita e solidale; quella che sospende il Patto di stabilità, che rivede le regole per fronteggiare unita il flagello della pandemia, che decide di governare insieme le conseguenze economiche, con un programma di investimenti finanziato per la prima volta con un debito comune. Vorrei soffermarmi su un punto, che ritengo fondamentale e che abbraccia ogni argomento, dall'immigrazione, all'energia, alla digitalizzazione, al tema del Covid-19: il ruolo centrale della valorizzazione della nostra materia prima imprescindibile, il capitale umano.
2021-10-20	FI	GiammancoGabriella	La tornata elettorale tedesca ci consegna, infatti, una Germania più fragile, nella quale pezzi della maggioranza che sembra configurarsi sono promotori di politiche di austerity; ipotesi che va assolutamente scongiurata, perché quelle politiche hanno fallito e riattivarle segnerebbe una battuta d'arresto nel processo di crescita e integrazione europea. Nel prossimo Consiglio, quindi, sarà importante continuare a lavorare nel solco della solidarietà, mantenendo al centro dell'azione coordinata degli Stati la lotta al Covid-19 fino a quando non lo avremo sconfitto. L'Italia, anche grazie alla scelta coraggiosa del green pass, ha raggiunto risultati soddisfacenti nelle vaccinazioni. L'efficacia delle misure di contenimento del virus ci stanno finalmente facendo uscire dall'emergenza. Apprezziamo la chiarezza e la determinazione del Governo nel voler tutelare la salute pubblica, consci della necessità di non abbassare la guardia. L'attenzione va mantenuta alta, per evitare ciò che sta accadendo in Paesi come il Regno Unito, dove il "liberi tutti" ha fatto riesplodere i contagi, o la Russia, dove la scarsa copertura vaccinale ha fatto registrare nelle ultime ventiquattr'ore oltre mille decessi. La pandemia ci ha insegnato che il virus non ha frontiere. È quindi fondamentale che prosegua l'impegno comune contro questo nemico invisibile, per evitare che una situazione a macchia di leopardo possa far precipitare di nuovo le cose. Ciò passa anche dalla necessità, Presidente, che vi sia un maggiore impegno nella lotta alle fake news, che viaggiano veloci sulla Rete e che condizionano il comportamento di molti. Oltre al Covid-19, diversi sono i temi sul tavolo del Consiglio europeo ma, nonostante formalmente all'ordine del giorno non ci sia il tema Polonia, vista la lettera dei dodici Paesi con la quale si chiede di valutare la costruzione di un muro a protezione delle frontiere, per scoraggiare l'arrivo di migranti, ritengo comunque doverosa in questa sede una riflessione su questi due accadimenti. In rappresentanza di un partito, Forza Italia, che ha nell'europeismo uno dei suoi principi fondanti, non possiamo che rimanere perplessi di fronte a quanto deciso dal tribunale costituzionale di Varsavia, che ha messo in discussione il carattere sovranazionale dell'Unione. Su questo credo sia urgente un chiarimento, per evitare fughe in avanti di altri Stati membri, che altro non farebbero che minare lo spirito e la costruzione di un'Unione su cui faticosamente, a piccoli passi, stiamo lavorando. La questione posta dal tribunale polacco, presidente Draghi, ci pone, inoltre, di fronte a una questione dirimente: cosa si vuol far decidere all'Europa? Ricorrendo a quale metodo? Le decisioni all'unanimità paralizzano l'azione. Vogliamo provare ad assoggettare altre materie al metodo comunitario? Mi riferisco, per esempio, alle politiche fiscali, per cui l'Italia paga un prezzo molto alto alla mancanza di armonizzazione in materia di imposte dirette, dovuta proprio alla logica dell'unanimità. Credo che la sentenza polacca ponga anche la questione di cosa vogliamo diventi l'Europa dei prossimi anni. Per quanto riguarda, poi, l'iniziativa dei dodici Stati membri volta a un controllo rafforzato delle frontiere via terra, è evidente che, semmai ciò si dovesse verificare, il nostro Paese subirebbe un ulteriore intensificarsi dei flussi migratori via mare, in arrivo sulle coste meridionali attraverso la rotta turca, anche a seguito dell'aggravarsi della crisi afghana. Il populismo cerca di dare risposte semplici a problemi complessi, ma i problemi restano tali, con la lente ideologica di chi vorrebbe, da un lato, innalzare muri e, dall'altro, spalancare le frontiere. Grazie all'iniziativa italiana, il tema migratorio è stato affrontato dal Consiglio europeo di fine giugno come non accadeva dal 2018. Nelle conclusioni di quel Consiglio è stato chiesto alla Commissione di presentare dei piani di cooperazione nei confronti dei Paesi che maggiormente pongono problemi di flussi verso l'Italia; tra questi ci sono l'Afghanistan, la Libia, la Tunisia, la Nigeria, il Marocco. La Commissione è stata, inoltre, invitata a ricorrere ai finanziamenti necessari. Come lei, riteniamo che tutte le rotte del Mediterraneo abbiano pari dignità. È indispensabile, dunque, che, con la riedizione dell'ingente contributo alla Turchia, il prossimo Consiglio europeo dia la spinta decisiva a definire e finanziare la cooperazione anche verso gli altri Paesi d'origine e transito, che devono essere messi nelle condizioni di prevenire le partenze e di avere strumenti efficaci per lo sviluppo. E ovviamente - ma questo l'abbiamo detto decine di volte - serve riformare l'accordo di Dublino. Il Consiglio affronterà anche questioni relative alle relazioni esterne e a impegni internazionali. Il ruolo dell'Europa nel mondo non può prescindere da una politica estera e di difesa comuni, come chiedono da tempo Forza Italia e il nostro presidente Berlusconi. Se vogliamo un'Unione forte dobbiamo far comprendere agli amici europei che politica estera e di difesa sono strettamente interconnesse. Ma - e questo è il punto essenziale - dobbiamo intendere le politiche europee nel senso proprio del termine, mettendo in comune le scelte e assoggettandole alla regola della maggioranza. Nei prossimi giorni a Bruxelles si discuterà anche del recente aumento dei prezzi dell'energia e delle misure da adottare per ridurre le ripercussioni sulla nostra economia. Signor Presidente, mettiamo in sicurezza famiglie e imprese e sfruttiamo al massimo le opportunità che ci offre la Commissione europea e gli strumenti che ci consente di adottare a livello nazionale; tra questi, proroghe temporanee per il pagamento delle bollette, sostegni al reddito, aiuti alle aziende, sgravi fiscali mirati. Come lei ha ricordato, Presidente, sono già stati fatti dei primi passi, ma proseguiamo su questa strada con coraggio: ridaremo ossigeno agli italiani. Concludo con una riflessione sul Patto di stabilità e crescita, sulla cui revisione siamo tutti d'accordo, penso. Nelle prossime settimane si aprirà il dibattito sul tema e quanto più l'Italia saprà portare avanti le riforme e gli investimenti previsti dal PNRR, rispettando la tempistica che ci siamo prefissi, tanto più potremo chiedere flessibilità e l'esclusione di alcune spese per investimenti, come quelle collegate alle energie rinnovabili e al digitale. Bisognerà convincere gli altri Stati membri e il rispetto degli impegni presi sarà sicuramente il miglior viatico. Alla luce di tutto ciò, Presidente, le auguro un buon lavoro e non solamente in vista del Consiglio europeo, perché da qui ai prossimi mesi ci sarà davvero tanto da fare e noi collaboreremo con lo spirito che fino a oggi abbiamo avuto.
2021-10-20	FI	GiammancoGabriella	Signor Presidente, colleghi, membri del Governo, presidente Draghi, la pandemia che ha sconvolto il mondo ha inciso significativamente anche sulle politiche dell'Unione europea. Di fronte al dolore e ad un'economia martoriata, abbiamo finalmente visto un'Europa solidale, degna del progetto dei suoi padri fondatori.
2021-10-20	FI	RonzulliLicia	Il Mediterraneo bagna i confini europei, prima ancora di quelli italiani; non si può prescindere dall'ovvia necessità che la gestione del contenimento dei flussi migratori diventi una priorità politica di tutta l'Europa e smetta di essere un problema esclusivo dell'Italia. L'Europa è chiamata a farsi carico di una questione che sta investendo il nostro Stato, geograficamente esposto in maniera particolare, ma questo fenomeno riguarda l'intera Unione. Ciò ha che fare sia con il ricollocamento dei migranti, sia con le politiche da attuare in ambito internazionale, anche con i Paesi da cui hanno origine i flussi migratori.
2021-10-20	FI	RonzulliLicia	L'impegno dell'Italia al prossimo Consiglio europeo dev'essere improntato a questi punti, che costituiscono una condizione indispensabile per rialzarci e rialzare l'intera Europa dalle macerie lasciate dal Covid. L'Italia può essere protagonista di questo cambiamento: abbiamo tutte le carte in regola perché ciò avvenga, la possibilità di contribuire a disegnare un'Europa realmente solidale al proprio interno e l'opportunità di uscire da questa crisi più forti di prima.
2021-10-20	FI	RonzulliLicia	Signor Presidente, signor Presidente del Consiglio, onorevoli senatori, il prossimo Consiglio europeo rappresenta un momento importante, un'occasione indispensabile per fare un punto sull'efficacia delle misure adottate sia a livello comunitario sia dai singoli Stati membri. Questo Consiglio europeo, signor Presidente del Consiglio, è un passaggio nel quale l'Italia ha la possibilità di svolgere un ruolo di primo piano, come pilastro della stabilità in Europa. A tal proposito, i dati epidemiologici, l'andamento dei contagi, delle ospedalizzazioni e dei ricoveri in terapia intensiva e la ripartenza dei settori che hanno subito le maggiori ripercussioni nella fase più acuta della pandemia, ma anche la ripresa degli scambi e della libera circolazione dei cittadini in Europa dimostrano inequivocabilmente che la strada fin qui seguita ha pagato. Siamo passati - e lo abbiamo avvertito fortemente - dall'inseguire gli effetti della pandemia a gestirla, anticipandone, e quindi evitandone, le ripercussioni più drastiche. È indubbio che con il cambio di Governo, l'arrivo del generale Figliuolo e la riscrittura del piano vaccinale si sia avviata una campagna d'immunizzazione che ha avuto un grande successo.
2021-10-20	FI	RonzulliLicia	È arrivato il momento che l'Europa attui una politica estera e di difesa realmente comuni. All'emergenza Covid quest'estate si è aggiunta anche la crisi afgana, sfociata in una nuova emergenza, anche migratoria, che incombe su tutto il nostro Continente. Allo stesso modo, bisogna rispondere alla necessaria realizzazione delle infrastrutture digitali necessarie a proiettarci realmente verso il futuro.
2021-10-20	FdI	CirianiLuca	Il secondo motivo di sorpresa e anche di amarezza deriva dal fatto che questa discussione sui fatti di Roma, ma anche di Trieste e di altre piazze d'Italia, deriva da una gestione sbagliata dell'emergenza pandemica. Questi problemi si dovevano e si potevano evitare con un po' di buon senso e pragmatismo, come abbiamo suggerito innumerevoli volte anche con atti ufficiali e mozioni. Agendo come si è fatto in tutta Europa e nel resto del mondo, dove quest'obbligo non esiste, si sarebbero potuti tenere insieme i diritti di tutti, con la sicurezza sul lavoro, il piano vaccinale e la coesione sociale. Sarebbe bastato fare quello che si fa in Germania, in Grecia e in altri Paesi d'Europa per evitare questi scontri. Intorno al green pass si è voluta creare invece una guerra ideologica, in cui ognuno (soprattutto di voi della maggioranza) si è posizionato per fare la faccia più dura del proprio collega, creando così il muro contro muro con i buoni e i cattivi, i vaccinati e i non, la curva nord e la curva sud. La conseguenza sono state purtroppo le proteste di piazza, con gli esiti che abbiamo anche conosciuto, perché quella gente cercava semplicemente di far valere le proprie ragioni, giuste o sbagliate che siano. Abbiamo discusso e modificato le mozioni e credo che il Governo le farà proprie o comunque non si opporrà. Ciò che è chiaro e che avevamo detto sin dall'inizio è che il Parlamento non può sciogliere alcuna forza politica. Questo dev'essere chiaro e lo ribadiamo ancora una volta.
2021-10-20	FdI	IannoneAntonio	Fratelli d'Italia è un partito che non deve fare i conti con la storia, distinto e distante da ogni esperienza politica che voglia affermare il metodo della violenza nella lotta politica. Noi riteniamo che la storica risoluzione che è stata votata dal Parlamento europeo nel 2009, di condanna di tutti i totalitarismi e di ogni forma di violenza perpetrata dai regimi comunisti nell'Europa centrale e orientale, debba trovare anche in quest'Aula una cittadinanza e un riconoscimento, affinché tutti dicano, senza ambiguità, che la violenza e il totalitarismo non vanno bene, da qualunque parte provengano.
2021-10-20	FdI	LaRussaIgnazio	Presidente, stavo dicendo proprio questo. Non mi risulta che, nel momento in cui dovevo essere chiamato, sia stata decisa l'esclusione della possibilità di intervenire prima che chiudesse la discussione generale. Capisco che c'è un ordine degli interventi e mi sono scusato, ma si tratta di una prassi tante volte superata per volere della Presidenza e della cortesia dei colleghi. Mi duole che in questo caso su un tema su cui sono l'unico dell'opposizione a intervenire si sia ritenuto di registrare l'impossibilità di intervento in maniera così rigida. Presidente, avrei detto che il Gruppo Fratelli d'Italia è compatto nelle sue motivazioni; non è come certa sinistra che in Europa contro tutti i totalitarismi ha votato in maniera diversa e molti non hanno voluto votare la condanna di tutti i totalitarismi.
2021-10-20	FdI	NastriGaetano	Va preso atto che questo spettro si aggira per l'Europa dall'inizio della stagione invernale. I prezzi dell'energia che determinano quelli di luce e gas pagati dai cittadini sono in forte aumento. I rincari sono destinati a salire, soprattutto se si verificassero interruzioni impreviste nelle forniture di gas o forti ondate di freddo, che chiaramente andrebbero a incrementare la domanda e di conseguenza anche i costi. Le risposte incerte dell'Europa non aiutano a calmare queste prospettive cupe e i consumatori europei. Questo agire incerto non consente di instaurare alcun tipo di fiducia nelle imprese che dovrebbero comunque investire capitali per avere remunerazione per un lungo periodo. E ciò è ancora più necessario in un momento di ripresa economica, come dicevo prima. Come si può immaginare, se in questa fase si trovano a fronteggiare un quadro economico così incerto, cosa potranno fare e come potranno organizzare la loro attività con costi non chiari e che potrebbero subire anche delle improvvise impennate? Signor Presidente, stiamo chiedendo una programmazione e una visione futura, chiara e non balbettante. Non dobbiamo perseguire per forza la linea della transizione ecologica a tutti costi, perché parlare di green e di energia pulita non ha senso per i cittadini se gli stessi subiscono un aumento del 50 o 60 per cento del costo delle bollette. Signor Presidente, è inutile sbandierare l'adeguamento del mercato energetico europeo alla norma per la tutela del consumatore debole se poi la stangata arriva nei mesi invernali, ma soprattutto senza alcun tipo di preavviso. Chiediamo meno annunci e meno idealizzazione della realtà: servono più pragmatismo e soluzioni concrete. Bisogna avere una lungimiranza. Signor Presidente, è questo che manca. È questo che chiedono i cittadini ed è ciò che Fratelli d'Italia chiede a lei di rappresentare in Europa. Bisogna fare chiarezza, una volta per tutte, sulla linea di politica energetica del nostro Paese e soprattutto sui target da raggiungere. Tuttavia, questo non va fatto mese per mese, ma anno per anno, a livello europeo ma anche a livello nazionale, perché non si possono prevedere misure di agevolazione per l'efficientamento energetico come il superbonus 110 e poi non prorogarne la durata o garantire una stabilizzazione di medio-lungo periodo. Non è pensabile attendere ogni anno la legge di bilancio per quanto riguarda le misure come il bonus energetico o lo sconto in fattura, che hanno rappresentato - nel bene e nel male - il vero volano dell'economia reale del nostro Paese, soprattutto per quanto riguarda l'edilizia. Signor Presidente, chiediamo che si abbia lungimiranza e soprattutto efficienza e concretezza per dare le risposte di cui i cittadini hanno bisogno in questo momento, soprattutto dopo la pandemia.
2021-10-20	FdI	RautiIsabella	Ritorno al digitale: noi nella nostra risoluzione chiediamo di rafforzare la leadership digitale dell'Unione europea e di garantire l'autonomia strategica con scelte tecnologiche autonome. Chiediamo, altresì, per favorire la transizione ecologica, di utilizzare - ci teniamo molto a questo aspetto - tutte le tecnologie secondo un principio di neutralità tecnologica, cioè la possibilità di un mix autentico tra diverse fonti energetiche con lo sviluppo di un'apposita filiera industriale europea - la prego di ascoltarmi, Presidente - che riduca la dipendenza tecnologica. Questo c'è nella nostra risoluzione: un'autonomia dell'Europa nella produzione di fonti energetiche rinnovabili, garantendone al contempo la competitività nell'economia globale. Signor Presidente, noi vorremmo che la nostra risoluzione venisse approvata, perché i pericolosi sovranisti di Fratelli d'Italia hanno fornito molti spunti e molte riflessioni e suggerimenti per stare in Europa e starci a testa alta.
2021-10-20	FdI	RautiIsabella	Signor Presidente, signor presidente Draghi, signori del Governo, colleghi, abbiamo ascoltato le sue comunicazioni, presidente Draghi, in relazione al Consiglio europeo di domani e abbiamo presentato una risoluzione che ci auguriamo venga approvata, perché nelle sue premesse e negli impegni che chiede al Governo essa si riferisce a tutti e sei i punti dell'ordine del giorno che discuterete domani; ma contiene anche, la nostra risoluzione, alcuni suggerimenti rispetto a quello che lei, signor Presidente, nelle comunicazioni invece non ha detto. Quello che colpisce è che la sua comunicazione, anche suggestiva in taluni passaggi, che poi dirò, è costruita giornalisticamente, ovvero con enunciazioni di titoli, ma manca sempre il come e il quindi. Il metodo di enunciazione dei titoli va bene, forse, per un Consiglio dei ministri, che deve dire sempre di sì, ma non va bene per un Parlamento. Per esempio, lei ha dedicato alla questione vaccini pochi minuti, i primi cinque del suo intervento. Ha giustamente sottolineato il successo della campagna vaccinale italiana, che ha definito più spedita della media europea. Fratelli d'Italia ha sempre sostenuto i successi della campagna vaccinale e non è un caso che tali successi siano iniziati dopo la sostituzione dell' ex commissario Arcuri e della sua mala gestione. Mi consenta solo un inciso: le tornerà utile in questi giorni rivedere quel dossier che le consegnammo, come delegazione di Fratelli d'Italia, durante un incontro. Tale dossier ricostruiva puntualmente quelle che, già allora, a noi sembravano evidenti opacità, per non dire di più, nella gestione commissariale dell'emergenza epidemiologica. Torniamo ad oggi. Concordiamo sull'esigenza, lo cito testualmente, di evitare quello che lei ha elegantemente definito protezionismo sanitario, che però ha avuto il significato, molto più pressante e meno elegante, di limitazioni delle libertà personali, di costi umani, esistenziali ed economici elevatissimi. Ci chiedevamo, presidente Draghi, se lei domani, al Consiglio europeo, relativamente al Covid-19, porterà come modello quello che il suo Governo, unica nazione in Europa insieme alla Grecia, ha fatto con l'estensione dell'obbligo di green pass ai luoghi di lavoro, con le conseguenze drammatiche che sono sotto gli occhi di tutti e che non sfuggiranno neanche a Bruxelles. E se è condivisibile - e lo è - l'impegno europeo, detto Covax, nei confronti dei Paesi a basso reddito, non si dimentichi, Presidente, che il Covax serve anche qui, con la stessa logica, perché sono tante e in aumento le sacche di emarginazione sociale ed economica, anche di quelle persone che liberamente manifestano scegliendo di non vaccinarsi. Infatti, in una Repubblica fondata sul lavoro (articolo 1), creare il precedente, come si sta facendo, che per lavorare serva un lasciapassare del Governo è inaccettabile e contraddice anche il principio di non essere discriminati sul posto di lavoro, così come vuole la Costituzione e come richiesto anche dall'Unione europea, che domani lei incontrerà in questo Consiglio. Presidente, in piazza manifestano pacificamente persone che hanno dubbi e che dovrebbero essere convinte e accompagnate. Non possiamo liquidare chiunque abbia dubbi sul green pass e sulla sicurezza dei vaccini come un criminale; lasciamo stare gli agitatori, ma nella stragrande maggioranza sono persone che manifestano pacificamente e dovrebbero farlo liberamente. Non vorremmo che con ciò si distraesse l'attenzione da quanto, invece, non è stato fatto, per esempio, per potenziare i mezzi pubblici o nelle scuole per evitare le classi pollaio. Sono pochi, Presidente, i minuti dedicati a un tema gigantesco come quello dell'immigrazione, rispetto al quale lei ha sostenuto - ed è vero - che i Paesi europei hanno preso atto dei rischi connessi ai flussi migratori irregolari e ha aggiunto che bisogna difendere le frontiere, comprese quelle marittime. Giusto, Presidente: peccato non aver sentito nulla su come farlo, visto l'aumento, ormai fuori controllo, degli sbarchi dei migranti, in assenza di un (non lo chiamerò "blocco" per non irritarvi) presidio navale, che impedirebbe a monte le partenze. Neppure ha detto nulla su come fermare gli arrivi in Europa dalla rotta balcanica e ha omesso di dire, come ha puntualizzato il collega Ruspandini, che c'è stata una lettera appello da parte di dodici Paesi europei, che hanno chiesto finanziamenti destinati alla difesa dei confini esterni, richiesta che l'Italia dovrebbe sottoscrivere. È bello sentirle dire che l'Unione europea deve fare di più; Presidente, lei non c'era, ma noi lo diciamo da anni. Ci accontenteremmo che l'Unione europea, invece di fare di più, iniziasse magari a fare qualcosa, visto che non ha mai fatto niente, lasciando l'Italia sola - sola!
2021-10-20	FdI	RuspandiniMassimo	Le parole dell'inno polacco - fareste bene a saperlo, colleghi, perché può essere utile - non sono troppo diverse da quelle del nostro inno, che infatti ricambia la cortesia citando il sangue polacco, come sangue di un popolo che all'epoca, come noi, era schiacciato dalla stessa oppressione e dalla stessa tirannide. Non siamo quindi popoli uguali, ma popoli fratelli e per ogni Nazione europea potremmo raccontare dei legami che ci uniscono e che non sono legami di burocrazia. Il senatore Renzi parlava di Europa come bancomat: l'Europa intesa come un bancomat non va bene, ma non ci piace nemmeno l'Europa delle banche, senatore Renzi.
2021-10-20	FdI	RuspandiniMassimo	Nella nostra idea di Europa è chiaro che non si può prescindere dalla difesa dei confini e le nostre non sono delle fissazioni sovraniste. Signor presidente Draghi, 12 Nazioni hanno chiesto la possibilità e l'aiuto per costruire un muro, per impedire l'arrivo di migranti irregolari (semplicemente per questo), affermando che le barriere fisiche sembrano essere un'efficace misura di protezione, che serve gli interessi dell'intera Unione europea e non solo dei Paesi membri. La lettera è firmata da 12 Nazioni dell'Est Europa, che conoscono bene cosa voglia dire avere un muro in casa, che impedisce la circolazione e la libertà. Sono Nazioni che ricordano bene che, fino a trenta anni fa, esisteva un muro a Berlino, un muro fisico e terribile per i tedeschi, ma per tutti gli europei dell'Est un simbolo oppressivo e letale dell'oppressione comunista, subita dalla fine della Seconda guerra mondiale fino a trent'anni fa. Questa esigenza di sicurezza non può essere considerata egoismo o crudeltà, ma è la richiesta di aiuto, in risposta ad un'esigenza reale e ad un'emergenza che riguarda tutta l'Europa. Lo diciamo da tempo: un problema comune ha bisogno di soluzioni comuni. Ci fa piacere che qualcuno abbia apprezzato la richiesta di aiuto proveniente dall'Est: la socialdemocratica Johansson, commissaria agli affari interni, ha affermato che questi Paesi hanno il diritto e la responsabilità di tutelare i loro confini. È una sinistra che ha dimostrato di essere diversa da quella italiana. «Se uno Stato ritiene che sia necessario costruire una recinzione, lo può fare e non ho nulla da obiettare» ha affermato il politico della sinistra europea.
2021-10-20	FdI	RuspandiniMassimo	Oggi abbiamo l'occasione di costruire un'Europa che non sia solo regole burocratiche, come diceva il senatore Renzi, o un nome scritto in piccolo su una cartina geografica o un cartello per i turisti, ma un'unione reale tra popoli diversi, ma fratelli per storia e cultura. Non è facile, purtroppo...
2021-10-20	FdI	RuspandiniMassimo	Signor Presidente, la gestione Europea dei flussi, che lei stesso ha definito direi quasi fallimentare, dicendo poco fa che l'Europa deve impegnarsi di più, ci fornisce in qualche modo un'occasione ghiotta per parlare della nostra idea di Europa. Abbiamo sentito quella del presidente Renzi, ribadita anche con qualche spunto di critica nei confronti per esempio della Polonia.
2021-10-20	FdI	RuspandiniMassimo	Vorrei dire due cose sulla Polonia, che è perfettamente integrata nella nostra idea di Europa, dove convivono popoli diversi e culture lontane, storie e tragedie, confronti che ci rendono parte di uno stesso destino di unità. Non posso ad esempio non pensare all'inno polacco, senatore Renzi, dove si parla di libertà, di indipendenza e anche esplicitamente di Italia. Fu scritto, senatore Renzi, proprio in Italia e proprio a Reggio Emilia, dove pochi mesi prima era stato ideato il nostro tricolore.
2021-10-20	LN	ArrigoniPaolo	Il rischio che parta l'inflazione è altissimo. Le cause: per il 20 per cento - dice il vice presidente Timmermans - riguardano l'aumento dei prezzi della CO₂ e, dunque, l'effetto diretto degli obiettivi della decarbonizzazione spinta; il restante 80 per cento dipende dall'aumento dei costi del gas naturale. Qui le regole del mercato e una tempesta perfetta sono stati deflagranti. Vi è l'impennata della domanda mondiale di energia a seguito della ripresa economica post Covid; vi sono le strozzature nell'offerta delle forniture di gas a partire dalla Russia; vi è stata la bonaccia nel Mare del Nord, che ha lasciato in panne gli impianti eolici. E così nell'ultimo anno per il gas abbiamo registrato aumenti del 600 per cento. Molti, superficialmente, hanno individuato proprio nel gas il colpevole del caro energie e, dunque, giù a demonizzarlo per escluderlo. Io invece ritengo che l'impennata della sua domanda è anch'essa legata alla transizione, per le conversioni delle centrali a carbone, e questo avviene anche in Cina; per la decarbonizzazione delle acciaierie; per la maggior produzione di alluminio e la Cina, che guarda avanti, dalla bauxite sta producendo molto più alluminio, che serve a loro e a noi per la transizione ecologica. Pechino sta facendo incetta di materia prima e di prodotti energetici - anche lo shale gas USA ormai va in Cina - mentre l'Italia e l'Europa rischiano di rimanere a secco. Di più: Pechino, proprio perché ora vuole smarcarsi dal caro gas, continua a costruire nuove centrali a carbone e massimizza la produzione di questo prodotto presso le proprie miniere. A loro interessa non inquinare, ma produrre a bassi costi.
2021-10-20	LN	ArrigoniPaolo	La transizione ecologica deve essere soprattutto condivisa, come lei ha detto poc'anzi, presidente Draghi. Non esiste che l'Europa, responsabile del solo 8-9 per cento di emissioni di CO₂, faccia la prima della classe ed essere carbon neutral al 2050 e che altri Paesi (a partire dalla Cina che, con il 28 per cento di CO₂ è il più grande inquinatore del pianeta) non si assumano i medesimi impegni.
2021-10-20	LN	ArrigoniPaolo	Non si tratta solo di tutelare il paesaggio e le aree agricole coltivabili. Il grande problema è che queste fonti rinnovabili - ammesso e non concesso che riusciremo a recuperare i forti ritardi in nuova capacità installativa - non sono programmabili e producono solo quando ci sono vento e sole. È molto semplice e persino banale. I sistemi di accumulo sono lungi dall'essere tecnologicamente pronti, sviluppati e distribuiti sul territorio. Inoltre, occorre considerare il necessario e costoso sviluppo delle reti di trasmissione, di distribuzione e delle infrastrutture di ricarica elettrica. Le ricette dell'Europa francamente non mi convincono.
2021-10-20	LN	ArrigoniPaolo	Presidente Draghi, lei che è un premier autorevole, quando, domani e venerdì, discuterà con gli altri Capi di Stato e di Governo, faccia valere in Europa il pragmatismo. Occorre ridurre la dipendenza energetica dell'Europa e la nostra italiana (per il 95 per cento) rispetto al gas, anche impiegando maggiormente le proprie risorse naturali e investire per diversificare le fonti di approvvigionamento per garantire la sicurezza del sistema energetico. Occorre negoziare con la Russia che fornisce il 50 per cento del gas all'Europa, anche per evitare amare sorprese nell'inverno che potrebbe essere rigido. Occorre definire regole comuni per la gestione della sicurezza degli approvvigionamenti del gas e per la regolamentazione degli stoccaggi e delle scorte. Nel pacchetto sulla finanza sostenibile, tra i criteri della tassonomia degli investimenti verdi, siamo d'accordo a eliminare petrolio e carbone. Ma occorre riconsiderare il ruolo di accompagnamento strategico del gas naturale nella transizione ecologica ed energetica, sia ai fini del contenimento dei costi dell'energia, sia per garantire stabilità, sicurezza e resilienza del sistema energetico. Ricordo che la Germania, con il Nord Stream 2, si è già messa al sicuro. Presidente Draghi, in casa nostra, nell'apprestarci a un prossimo intervento per far fronte agli aumenti del primo trimestre 2022, pensiamo seriamente a un riordino della disciplina degli oneri di sistema e delle altre voci in bolletta, come i costi di trasporto; nonché a valutare la possibilità di effettuare una misura di equità, come un prelievo temporaneo sugli extra profitti e sulle rendite inframarginali di cui diversi beneficiano in questa situazione. Mi permetto una riflessione sul Fit For 55. Il pacchetto formalizzato a luglio scorso dalla Commissione ha molte criticità. L'estensione del sistema EU ETS ad altri settori quali il trasporto marittimo su strada e l'edilizio - il che significa altre tasse - e, soprattutto, il bando dal 2035 delle auto a combustione interna con il solo modello elettrico scelto dall'industria automobilistica tedesca sono una follia. Questa previsione è un assurdo.
2021-10-20	LN	BergesioGiorgioMaria	Signor Presidente del Consiglio, colleghe e colleghi, il Consiglio europeo convocato per domani e venerdì andrà ad affrontare delle tematiche importanti: la pandemia, il digitale, il clima, la biodiversità, i prossimi vertici con Asia ed Europa, i prezzi dell'energia, l'immigrazione.
2021-10-20	M5S	LicheriEttoreAntonio	Ci ha fatto piacere averla ascoltata nel passaggio in cui ha detto che l'aumento del costo dell'energia è un problema legato alla dipendenza energetica dell'Unione europea da fornitori extra europei. Dobbiamo fare i conti con quanto abbiamo davanti, cioè con il fatto che il 60 per cento del fabbisogno energetico europeo è soddisfatto attraverso l'importazione di petrolio e gas naturale fuori dai confini dell'Europa. È una quota che addirittura sale al 75 per cento per il nostro Paese. Allora, andiamo a Bruxelles con il problema del caro bollette, su cui il Governo doverosamente ha messo mano con interventi pubblici di mitigazione dei costi, ma si combatte solo in un modo: raggiungendo l'autonomia energetica.
2021-10-20	M5S	LicheriEttoreAntonio	Non esiste digitale senza chip, e lei l'ha detto, Presidente, la ringraziamo, e guardi che non stiamo parlando solo di garantire la competitività dell'Europa nel campo dell'innovazione digitale. No, qui è in ballo la sovranità tecnologica dell'Europa; quindi, mi raccomando, l'Italia da tempo è capofila di un nuovo corso economico e sociale. Siamo punto di riferimento per l'Europa intera e vogliamo vedere in lei il punto di riferimento perché possa effettivamente portare questo Paese pian piano, finalmente, verso un futuro di prosperità e di occupazione per i nostri giovani.
2021-10-20	M5S	LicheriEttoreAntonio	Questo è il primo concetto che dobbiamo portare in Europa.
2021-10-20	M5S	LicheriEttoreAntonio	Quindi, signor Presidente del Consiglio, le sue parole sono accolte davvero con grande soddisfazione. Torniamo però a Bruxelles: le diciamo subito che la parola più ricorrente che ascolterà nei tavoli europei sarà «crescita», che sta andando molto di moda in questi giorni, in televisione e sui giornali; è la più usata in questo momento e l'ho sentita usare moltissimo anche stamattina nei brillanti interventi che mi hanno preceduto. Quindi tutti cresciamo e la crescita del PIL è prevista al 6 per cento: sarebbe bello, però, se il Presidente del Consiglio italiano andasse in Europa a dire che tutte le crescite sono possibili, ma solo a patto che siano sostenibili.
2021-10-20	M5S	LicheriEttoreAntonio	Signor Presidente, dobbiamo liberare l'Europa e noi italiani per primi dalla schiavitù del mercato del gas. Questo passaggio è fondamentale. Non possiamo più essere ostaggi del mercato delle energie fossili, perché, se solo avessimo iniziato la nostra transizione ecologica dieci anni fa, non avremmo sofferto l'aumento del prezzo delle bollette e dell'energia.
2021-10-20	M5S	PirroElisa	Lei ha sottolineato l'importanza dell'intervento dello Stato per potenziare o addirittura far nascere i processi di transizione ecologica e digitale, ma a nostro avviso anche altri settori dell'economia necessitano di interventi pubblici per creare ricchezza, posti di lavoro e intere filiere produttive. A questo proposito, speriamo che ci si possa presto liberare di un pregiudizio antistorico e antieconomico, secondo cui l'intervento dello Stato è distorsivo del mercato o non efficiente. Al contrario, se portato avanti nella maniera giusta, è motore di progresso e sviluppo, come sta dimostrando la misura da noi fortemente voluta del super bonus 110 per cento. In proposito, lei ha fatto riferimento all'aumento dei costi di alcune materie prime. Ciò è avvenuto particolarmente nel campo dell'edilizia e probabilmente a causa di un orizzonte limitato temporalmente del super bonus 110 per cento. Se fosse stato prorogato quando il MoVimento 5 Stelle lo ha chiesto, ciò avrebbe consentito una migliore programmazione e, conseguentemente, nessuno o un limitato incremento dei prezzi rispetto a quello che, purtroppo, invece riscontriamo. Riguardo alla transizione digitale, l'obiettivo è che insieme all'Europa tutta si consolidi la sovranità digitale europea e in questo settore primario dell'economia si creino tanti posti di lavoro. Il digitale è un settore che può svilupparsi e rafforzarsi solo se si investe pesantemente nella formazione di elevate professionalità e specializzazione in un numero molto superiore all'attuale. Questo significa programmare, fin dalla scuola primaria, lo sviluppo delle competenze matematiche e scientifiche integrate nei nostri valori tradizionali umanistici ed etici, con l'obiettivo di precorrere i tempi per l'acquisizione di competenze fondamentali per realizzare la trasformazione digitale nel ruolo di protagonista e non di mera merce. Per questo servono insegnanti preparati e qualificati e occorre investire su di loro. Il tema delle competenze e del capitale umano deve essere al primo posto, anche perché è proprio qui che siamo più deboli, collocandoci all'ultimo posto tra i ventotto Paesi dell'Unione europea, secondo l'indice DESI. Sul tema della cybersecurity siamo molto soddisfatti per l'istituzione dell'Agenzia per la cybersicurezza nazionale. Si tratta di una presenza fondamentale per la difesa dei nostri asset strategici pubblici e delle nostre aziende private. Abbiamo investito per reclutare nell'Agenzia i migliori professionisti e in qualità sufficiente a svolgere il ruolo loro affidato. Chiediamo, d'altra parte, che anche i cittadini vengano tutelati quando si tratta di gestione dei dati personali. Il Garante per la protezione dei dati personali è ancora sottodimensionato e abbiamo la necessità di investire risorse e potenziarlo. Tornando invece alla parte iniziale del suo intervento, il prossimo Consiglio europeo avrà tra i punti all'ordine del giorno la situazione epidemiologica e vaccinale. Questo punto ancora una volta, vede, andare il nostro Paese nella giusta direzione, grazie alle coraggiose misure adottate. In primis, una virtuosa campagna vaccinale ha dimostrato non solo un'ampia risposta da parte dei cittadini (alla data odierna l'81,55 percento della popolazione over 12 è vaccinata), ma anche una sicura e incontestabile efficacia dei vaccini approvati dall'EMA e dall'Agenzia italiana del farmaco. Non solo, la misura del green pass e il recente ampliamento dei luoghi nei quali è obbligatorio esibire la certificazione verde (con particolare riferimento a quelli di lavoro) hanno permesso e permetteranno, come speriamo, un costante calo dei contagi, a dimostrazione - occorre ribadirlo ancora - dell'efficacia dei vaccini e di un'efficiente e prudente gestione dell'emergenza epidemiologica, che ci vede sempre in prima linea rispetto agli altri Paesi. Ciò emerge anche in considerazione dei dati di altri Paesi, come Romania, Lettonia o Regno Unito, che certamente differiscono dai nostri non solo per l'aumento dei contagi, ma anche per l'allentamento delle restrizioni istituite per arginare la crisi pandemica. L'incremento dei casi in questi Paesi dimostra quanto le misure di limitazione e di controllo dei contagi siano ancora necessarie. Quanto esposto, però, secondo il MoVimento 5 Stelle non può prescindere da alcune modifiche, dal calmierare il prezzo dei tamponi cosiddetti antigenici fino, qualora la situazione epidemiologica continuasse a migliorare, a rimodulare le misure di prevenzione attualmente vigenti. Non solo, non possiamo più rinviare l'adozione dei test sierologici che misurino gli anticorpi neutralizzanti anti-SARS-CoV-2 allo scopo di ottenere il green pass o l'esenzione dallo stesso, come del resto stanno già facendo in altri Paesi, come ad esempio l'Austria, dove si ottiene il green pass con validità di 90 giorni sottoponendosi a un test sierologico che risulti positivo. Se adottassimo anche noi lo stesso criterio, risolveremmo anche il problema di tutti quei soggetti che si sono vaccinati con vaccini non autorizzati dall'EMA senza bisogno di ulteriori provvedimenti ad hoc. Inoltre, riteniamo inevitabili percorsi mirati di screening sierologico, anche con lo scopo di verificare le categorie e i soggetti che davvero necessitino della terza dose di vaccino, a parte i soggetti più vulnerabili, per favorire e garantire l'approvvigionamento di dosi ai Paesi in cui la campagna vaccinale stenta a decollare. Per giungere a questo scopo, il MoVimento 5 Stelle ha portato avanti una proposta, trasformata poi in un emendamento al decreto recovery, che prevede, in caso di emergenza sanitaria, l'obbligo temporaneo per i possessori di un brevetto su vaccini o medicinali considerati essenziali per la salute a concedere la licenza ad altri soggetti. Lo scopo dell'introduzione di tale licenza obbligatoria è stato ed è senza dubbio garantire un'equa diffusione di vaccini e medicinali tra tutti i Paesi, soprattutto quelli economicamente più svantaggiati. Concludo, pertanto, Presidente, invitandola a portare queste istanze al Consiglio europeo, perché se ci lasciamo guidare dalla scienza e dalla ragionevolezza delle misure, potremo anche arginare le proteste.
2021-10-20	M5S	ToninelliDanilo	Le ricordiamo, signor Presidente del Consiglio, che questa misura è strettamente connessa ad un'altra altrettanto importante, quella delle comunità energetiche e, più in generale, della produzione energetica da fonti rinnovabili. Si tratta di una norma targata al 110 per cento Movimento 5 Stelle, che potrà diminuire il costo delle bollette tanto aumentato. Questo è un altro tema che lei andrà ad affrontare in Europa e che dovrebbe forse anche affrontare con il ministro Cingolani, che - ci dispiace dirlo - a volte ci appare più innamorato degli inceneritori e del nucleare che del fotovoltaico.
2021-10-20	PD	AlfieriAlessandro	I numeri che lei ha dato, il 40 per cento nel 1990 e il 9 per cento nel 2021, basterebbero a chiudere la discussione. È evidente che dobbiamo impiegare parecchi miliardi e che serve l'intervento dello Stato, inteso in senso largo, inteso come sovranità europea. È l'Europa che deve investire su un'idea di sviluppo, su una politica industriale europea, e deve saper accompagnare la fase di transizione ecologica e digitale, tutelando certo anche l'occupazione ed evitando quel derby cui spesso assistiamo, anche all'interno del nostro partito, tra partito del lavoro e partito dell'impresa. Si vince se si investe su un'idea di sviluppo sostenibile che tiene insieme imprenditori e lavoratori. Io vengo da una terra del Nord, dove spesso imprenditori e lavoratori, anche senza l'intermediazione del sindacato, trovano loro stessi la via per lo sviluppo. Da questo punto di vista dovremo prendere spunto.
2021-10-20	PD	AlfieriAlessandro	Lo può fare lei, signor presidente Draghi, con la sua credibilità e se al suo fianco ha i Gruppi parlamentari, i principali partiti e la società civile italiana. Non possiamo permetterci di diventare una fortezza europea che chiude i suoi confini con la logica delle piccole patrie, proprio nel momento in cui rischiamo di non essere più egemoni come Europa, l'attenzione si sposta sull'Indo-Pacifico e USA e Cina costruiscono nuove reti di relazioni internazionali. Se l'Europa non è forte e non parla con una voce sola, rischiamo di non contare negli scenari internazionali, anche potendo contare sulla sua credibilità internazionale.
2021-10-20	PD	AlfieriAlessandro	Se non investiamo in quel Continente, rischiamo di perdere la partita. A me ha impressionato il colloquio avuto qualche mese fa con il Presidente etiope, che ci chiedeva un aiuto: il 70 per cento della popolazione etiope è sotto i venticinque anni. Dove vogliamo andare, se non ragioniamo in un investimento lì, insieme agli Stati Uniti e alla Cina? Ecco perché l'Europa deve ragionare anche di definizione e di analisi condivisa delle priorità. Fa bene a insistere sulla rotta meridionale, a fianco all'attenzione che ci dev'essere sul versante dei Balcani.
2021-10-20	PD	AlfieriAlessandro	Signor Presidente, intervengo per esprimere il voto favorevole del Gruppo del Partito Democratico sulla risoluzione di maggioranza, ma anche per esprimere piena fiducia a lei, Presidente, nel momento in cui si recherà al Consiglio europeo. Sa di avere la maggioranza degli italiani alle spalle per quello che sta facendo nel nostro Paese, per la serietà e la coerenza sulla campagna vaccinale e per il modo con cui si sta riportando il Paese alla normalità. Penso che questo rappresenti il viatico migliore per presentarsi in Europa. La credibilità del Paese Italia serve anche a combattere le battaglie principali. Mi soffermerò su ciò che sta funzionando e ciò che non sta funzionando, in modo tale da fare anche qualche critica costruttiva che può essere utile nel lavoro che il Governo deve fare in Europa. Rispetto a quello che ha funzionato, abbiamo fatto bene a dare un segnale sul progetto Covax, passando da 15 a 45 milioni di dosi. Non è solo un tema di sicurezza, non è solo necessario tranquillizzare i Paesi che da soli non ce la fanno, ma è un tema simbolico. Se l'Europa vuole essere faro della democrazia, se vuole essere conseguente rispetto alla capacità di esprimere valori liberali e di tutelare diritti fondamentali, lo deve manifestare non solo all'interno dei suoi confini, ma anche all'esterno, soprattutto nei Paesi che sono in ritardo di sviluppo e che incontrano difficoltà. In questa prospettiva, il tema dell'investimento nella ricerca e nella scienza deve trovare compiutezza nel progetto dell'Unione europea della salute; ne parleremo anche all'interno della Conferenza sul futuro dell'Europa per accompagnare lo sforzo che state facendo come Governo. L'altro grande tema è quello della politica industriale europea. Mi soffermo velocemente su questo aspetto, perché spesso - in Consiglio dei ministri avete discusso anche di questo - ci soffermiamo su qualche decina di milioni di euro da spostare su quota 102 o sul reddito di cittadinanza e perdiamo di vista la partita principale, che è quella di investire su un'idea di sviluppo sostenibile, non solo del nostro Paese, ma dell'Europa.
2021-10-20	PD	AlfieriAlessandro	Su questi temi dell'immigrazione discuteremo - perché, come dicevo prima, non bastano la sua credibilità e il lavoro del Governo - anche all'interno della Conferenza sul futuro dell'Europa: non lasciamola andare così, perché in Germania ci sarà una nuova leadership, che avrà bisogno di affermarsi, e in Francia penseranno alle elezioni. Sull'Italia ci sono molte aspettative e possiamo sfruttare anche quell'occasione per far passare messaggi importanti. Oggi non si vince da soli, ma insieme, come Europa unita.
2021-10-20	PD	AlfieriAlessandro	Vengo però a quello che non funziona, signor Presidente. Lei l'ha ripreso nella replica, ma è stato molto più leggero nel suo intervento: quella della Polonia e dell'Ungheria è una sfida al cuore dell'Europa; lo dico perché è iniziata prima come sfida sulla libertà di opinione, di stampa e di orientamento sessuale e dal punto di vista della compressione dei diritti delle donne, ma oggi sta diventando un attacco all'idea dell'Europa, l' acquis communautaire. Quando, alla fine degli anni Novanta, andavamo nei Paesi dell'Est Europa, che si liberavano del giogo sovietico, dicevamo loro: venite all'interno di quest'area di pace, benessere e prosperità; noi vi daremo una mano a colmare i ritardi di sviluppo e voi dovrete rispettare non solo le regole di un mercato comune, ma un'idea condivisa dei diritti e delle libertà fondamentali. Lo stanno mettendo in discussione, dobbiamo reagire con forza.
2021-10-20	PD	BitiCaterina	Ci ha parlato di un'Europa che deve essere unita più che mai e che sicuramente da un anno e mezzo a questa parte - ormai anche qualcosa di più - grazie al cielo si è riscoperta unita. Un'Europa che deve essere capace di collaborare, cooperare e soprattutto costruire delle strategie comuni e condivise per essere sempre più forte.
2021-10-20	PD	BitiCaterina	La ringrazio per aver fatto riferimento a quanto l'Italia vuole e deve fare insieme all'Europa per i Paesi più fragili. Sappiamo bene che la pandemia riguarda tutti e non verrà sconfitta in modo definitivo se tutti i Paesi, anche quelli più poveri del Terzo mondo, non avranno accesso al vaccino.
2021-10-20	PD	BitiCaterina	Mi riferisco all'impegno di tutto il sistema sanitario, al quale anche il Partito Democratico rivolge tutti i ringraziamenti del caso, sia per la prima parte della gestione della pandemia, sia per la seconda parte relativa alla gestione della vaccinazione, che ci vede adesso avanti non soltanto in Europa, ma nel mondo. Anche noi ringraziamo tutto il sistema sanitario e diciamo che, grazie a tutto questo lavoro, come già lei ha ricordato, rispetto all'anno scorso in cui temevamo, come poi è stato, di non poter fare un Natale in sicurezza e in tranquillità, adesso invece viviamo un'altra situazione di apertura. Viviamo una situazione in cui le nostre scuole stanno funzionando, i nostri studenti sono in presenza; riaprono le attività; hanno riaperto i luoghi della cultura e, come ha detto lei, i luoghi della società, ma direi della socialità. Credo che ciò sia un obiettivo che il Paese si era posto e che è stato raggiunto e di questo dobbiamo essere assolutamente orgogliosi. In Europa abbiamo dato un grande esempio di come l'Italia può lavorare.
2021-10-20	PD	BitiCaterina	Noi siamo con lei, siamo con il Governo nel dare tutto l'appoggio possibile al Paese attraverso le risorse che anche dall'Europa arriveranno, perché anche in questa pandemia ci siamo accorti di quanto sia primaria e fondamentale la digitalizzazione completa del sistema Paese, che è un circolo adesso forse vizioso, ma che speriamo di trasformare in virtuoso in modo tale che davvero tutta l'Italia possa crescere: dalla pubblica amministrazione alle aziende, passando per le scuole.
2021-10-20	PD	BitiCaterina	Siamo orgogliosi come Partito Democratico che il Governo batta sempre su quel punto e lo faccia non soltanto in Italia ricordando a tutti che questa è la strada, ma anche in Europa.
2021-10-20	PD	BitiCaterina	È vero che siamo ancora in un'emergenza sanitaria; lo sappiamo perché lo saremo fino al 31 dicembre: lo abbiamo votato in questo Parlamento e in questa Aula. È inutile dire - Presidente, lei lo ha fatto - che l'Italia è, è stata e continua a essere un esempio in questa pandemia. Forse avremmo voluto non esserlo per tutto ciò che il nostro Paese ha dovuto subire da febbraio 2020, ma abbiamo dimostrato, sia nell'occasione della comparsa del coronavirus nel nostro Paese e poi via via affrontando tutte le fasi in maniera responsabile, chiara, trasparente, netta e senza sbavature in Europa e nel mondo, di essere ancora esempio non soltanto di grande coesione sociale, ma di attenzione a tutti. È inutile ricordare in questa Aula ciò che abbiamo vissuto; tuttavia, a volte la memoria è corta e, quindi, fa piacere anche ciò che lei, Presidente, ha ricordato.
2021-10-20	PD	VerducciFrancesco	Signor Presidente, l'Italia sta ricominciando a vivere, dopo mesi interminabili. Portiamo addosso il lutto di oltre 132.000 nostri concittadini che sono caduti per la pandemia, che non è sconfitta e ancora fronteggiamo in parti d'Europa, come dicono i dati allarmanti in Russia, nel Regno Unito di Gran Bretagna e in molte parti del mondo, in particolare i Paesi più poveri, dove mancano i vaccini, dove c'è chi farebbe di tutto per potersi vaccinare, dove non esiste vaccinazione gratuita e capillare come avvenuto con tempismo eccezionale nei Paesi più forti, tra cui l'Italia, a dimostrazione di come la salute e la sanità gratuita e universale siano il principale bene comune, il cardine di una democrazia e di uno Stato di diritto.
2021-10-26	FI	CaligiuriFulviaMichela	Lo hanno già fatto i miei colleghi, ma è bene ribadire i numeri: in Italia il bosco rappresenta l'83 per cento della superficie forestale e ricopre il 29 per cento dell'intero territorio nazionale. Nonostante questo immenso patrimonio in termini di biodiversità ed ecosistemi, siamo purtroppo il primo Paese del Mediterraneo e d'Europa in cui bruciano più boschi, in particolare nelle Regioni del Sud Italia e purtroppo anche nella Regione dalla quale provengo, la Calabria, dove sono stati registrati 9.257 richieste di intervento solo quest'anno e solo in tre mesi. Il bilancio drammatico è stato di sei vittime e tanti feriti, 3.640 incendi, 395 Comuni interessati (seriamente colpite la Provincia di Reggio e molte zone del cosentino). Si tratta di dati veramente molto tristi.
2021-10-26	FI	FlorisEmilio	La Sardegna, in particolare, è considerata un'oasi tanto bella, quanto fragile e delicata, con una superficie boscata amplissima, ma difficile da controllare, stante il territorio largamente montuoso e collinare. Nell'isola si aggiunge il problema della discontinuità territoriale, un tema che affronteremo a breve nel disegno di legge costituzionale. Gli incendi a ridosso dei confini tra Regioni limitrofe si possono infatti estinguere anche usando le squadre di spegnimento di più Regioni, ma in Sardegna no. Rafforzare quindi le squadre di spegnimento aereo anche a livello centrale può essere utile per raggiungere pure i luoghi più isolati; in Sardegna, ad esempio, quest'estate sono arrivati persino due Canadair dalla Francia e dalla Grecia, ricorrendo al meccanismo europeo di protezione civile: per fortuna che esiste, in questo caso, anche l'Europa solidale rispetto alle chiamate della necessità che si sviluppano in territori come quello della Sardegna.
2021-10-26	FI	PapatheuUraniaGiuliaRosina	Abbiamo letto tutti dai vari articoli dei giornali che le cause degli incendi boschivi sono più o meno cinque e che tra queste vi sono le condizioni metereologiche, che ritengo siano un prerequisito. Soprattutto oggi è sotto gli occhi di tutti come con il riscaldamento si verifichino piogge torrenziali, di cui oggi la mia Regione è vittima, e soprattutto la mia città, Catania, ma anche la vicina Siracusa e altri Comuni. Lo sono stati anche altri paesi e Comuni italiani nel corso di quest'anno. Ricordiamo tutti anche le immagini degli incendi in Australia, di tutti gli animali che sono finiti carbonizzati e che sono stati messi alla mercé dei nostri social media per farci rendere conto di quello che stava succedendo. Abbiamo incendi molto più rapidi, intensi e di larghe dimensioni; poi abbiamo incendi volontari e non, ma attenzione: quella dei piromani è una malattia rara, non così diffusa da poter attribuire loro la colpa, che invece è dei comportamenti dolosi di una moltitudine di soggetti, come pastori in cerca di pascoli più ricchi e puliti, incendiari con motivazioni vendicative, operai forestali in cerca di future opportunità di impiego, cacciatori interessati a controllare e concentrare le aree di rifugio della selvaggina o raccoglitori di prodotti selvatici. La causa prevalente degli incendi però sono i comportamenti colposi, collegati a noncuranza, negligenza, imperizia e sottovalutazione del rischio. Nell'Europa meridionale, il 70 per cento degli incendi è legato proprio alle bruciature di residui vegetali e al desiderio di rigenerare e rendere più produttivi i pascoli. Il terzo motivo cui si adduce la causa degli incendi sono la scarsa attenzione e la mancanza di prevenzione, che, da una parte, viene definita indiretta, cioè legata alle pratiche colturali che permettono la scelta di specie appropriate e la realizzazione di diradamenti e di interventi di pulizia del sottobosco, che hanno un'importanza fondamentale per aumentare la resistenza e la resilienza delle formazioni forestali. Abbiamo poi anche una prevenzione diretta, che significa - come hanno detto i miei colleghi - realizzazione e manutenzione di fasce tagliafuoco, riduzione del materiale combustibile e pulizia delle fasce laterali, tutte pratiche che anche in Sicilia lasciano il tempo che trovano, perché di fatto, malgrado i sindaci facciano ordinanze, dall'altra parte trovano gente provata da due anni di Covid, che sicuramente, se deve scegliere tra mangiare o pulire i fondi, sceglie di mangiare. Questo naturalmente ha generato un ulteriore aggravamento della condizione di assenza, ancora una volta, del nostro Ministero dell'interno, con le prefetture, che avrebbero il compito - e, forse, l'onere - di vigilare affinché queste pratiche vengano rispettate, almeno nei fondi privati. C'è poi un'altra causa, che è l'antitesi della prevenzione, ossia lo spegnimento. Ebbene, non vanno trascurate le differenze in termini di investimento economico delle due opzioni, perché la prima interessa i piccoli operatori del mondo rurale, mentre la seconda, quella dello spegnimento, coinvolge soggetti esterni del settore forestale, in particolari aree del business connesse alla flotta aerea e ai sistemi di monitoraggio, settori formalmente legati all'industria militare. Della foresta abbandonata abbiamo parlato tutti, ma voglio richiamare solo un dato che vorrei fosse valutato attentamente: se, da una parte, vietare per proteggere e ricostruire il patrimonio va bene, dall'altra però ritengo, soprattutto da donna appartenente a una forza politica in cui si privilegiano il lavoro, il reddito e l'imprenditoria, che gestire il patrimonio e valorizzarlo anche economicamente per ridurre i costi della sua tutela sia molto meglio. È una cultura, questa, che purtroppo abbiamo ereditato dalla fine dell'Ottocento, quando il Paese si era dotato di una rigida normativa di vincolo dei territori boscati e di una Forza di polizia specializzata nella tutela delle risorse forestali. Questa superficie in cinquant'anni si è raddoppiata e vale quindi la pena di trovare formule per cui il costo di una gestione, dando una valorizzazione alle foreste, sarebbe sicuramente minore a quello della prevenzione. Poi abbiamo un problema di governance, che ha ampiamente documentato il collega Toninelli che ha palesato e manifestato questi errori. Però io ritengo che dagli errori si possa imparare, quindi non mi sento di condannare le forze politiche che si sono messe in gioco per trovare delle soluzioni. Sicuramente dobbiamo rivedere la cosiddetta legge Madia perché ne sono state evidenziate le tante incongruenze di cui non voglio parlare nuovamente. Il provvedimento affida al Dipartimento di protezione civile il compito di affrontare, con cadenza triennale, il Piano nazionale per il rafforzamento delle risorse umane, tecnologiche, aeree e terrestri necessarie per prevenire e contrastare gli incendi boschivi; documento che andrà a integrare la consueta pianificazione regionale. Spero che il coordinamento strutturato con l'apparato centrale dello Stato possa finalmente garantire maggiori risorse alle Regioni per combattere questa piaga. Tra le novità più rilevanti che spero possano trovare piena e rapida applicazione, vi è la ricognizione e valutazione, che viene affidata al Dipartimento della protezione civile, di strumenti innovativi, con le nuove tecnologie che oggi possono sicuramente dare un grande aiuto. Penso a quella satellitare, idonea all'integrazione di sistemi di sorveglianza, monitoraggio e rilevamento dell'ambiente, ai droni, al controllo remoto, mezzi capaci di rilevare in tempi rapidissimi anche piccoli focolai di incendio. I mezzi messi a nostra disposizione dalla tecnologia aerospaziale sono oggi straordinari. Se venissero sfruttati appieno e ben coordinati, la battaglia contro il fuoco prenderebbe sicuramente una piega meno drammatica. Presidente, consegnerò il testo integrale del mio discorso, perché tutta la seconda parte contiene le esperienze che, grazie a una bibliografia resa possibile dall'aiuto dei giornalisti che ci riportano puntualmente le migliori esperienze in Italia, io dico che la prevenzione si può fare, c'è ed è dimostrata da paesi come il Comune di Carini o dal Consiglio di sicurezza nazionale che continua a dare supporto in termini di innovazione tecnologica alla prevenzione degli incendi. Quindi - ripeto - la prevenzione si può fare, c'è ed è dimostrata e io spero che vi sia anche l'impegno del Governo nel battersi per l'incentivazione e l'acquisizione di nuove tecnologie.
2021-10-26	FI	PapatheuUraniaGiuliaRosina	Non tutti sanno che il patrimonio forestale italiano è tra i più importanti d'Europa per ampiezza e varietà di specie e costituisce un'immensa ricchezza per l'ambiente e l'economia, per l'equilibrio del territorio, per la conservazione della biodiversità e del paesaggio. Il nostro è veramente il più importante d'Europa, quindi è un costo drammatico quello che l'Italia è stata costretta ad affrontare, perché è mancata l'opera di prevenzione nei boschi, che, a causa dell'incuria e dell'abbandono, sono diventate vere giungle ingovernabili. Abbiamo assistito inerti all'inarrestabile avanzata della foresta, che senza alcun controllo si è impossessata di territori incolti e domina ormai più di un terzo della superficie nazionale, con una densità che la rende del tutto impenetrabile ai necessari interventi di manutenzione, difesa e sorveglianza.
2021-10-26	M5S	TrentacosteFabrizio	Alla luce delle cause citate e delle difficoltà che ogni anno l'Italia affronta nel tentativo di ridurre i danni procurati dagli incendi, la prevenzione assume un ruolo di primo piano. Gravissima è la stima fatta da Europa Verde, secondo la quale il 44 per cento dei Comuni italiani non ha attivato il catasto incendi, fondamentale per segnalare le aree percorse da fuoco e vincolarle per i successivi anni, al fine di contrastare la speculazione edilizia, agricola e pastorale. Anche laddove attivato, non sempre gli enti preposti forniscono i dati planimetrici e li trasmettono ai Comuni, rendendo inefficace questo strumento.
2021-10-27	M5S	MaiorinoAlessandra	Signor Presidente, un giorno i nostri figli, i nostri nipoti o forse i nostri pronipoti, sfogliando gli annali delle sedute di questo Senato e giungendo alla discussione odierna, rimarranno sbigottiti dall'atmosfera surreale. Chi ha avuto la ventura di sfogliare qualche volta dei libri di storia avrà notato come, nel periodo delle grandi conquiste, dopo la conquista, l'invasione, la rapina del nuovo mondo, in Europa si sviluppò un acceso dibattito, che coinvolse dotti ed esperti, letterati e filosofi: ci si interroga sulla questione se gli indigeni, cioè gli abitanti di quelle nuove terre, avessero l'anima e se potessero essere, quindi, considerati al pari degli abitanti della vecchia Europa. Noi oggi stiamo facendo la stessa cosa. Accordare il voto segreto su questo provvedimento, perché lo si interpreta come una questione etica, ci mette al pari di quei finti dotti del Sedicesimo secolo, che si chiedevano se gli indigeni avessero l'anima.
2021-10-27	M5S	PavanelliEmma	Ecco un'altra fake news, che ingessa e frena lo sviluppo di una consapevolezza del rispetto del prossimo, così come è avvenuto proprio nella mia Regione, l'Umbria, in cui la garante dei diritti dell'infanzia ha pubblicamente lanciato un allarme sociale, paventando ipotesi al limite della perversione, come se questo provvedimento potesse addirittura favorire la pedofilia. Sono ipotesi fantasiose e allo stesso tempo aberranti, deplorevoli solo per averle pensate: questo è un esempio di come a volte si parla senza studiare e senza conoscere. È grave che, in un Paese come l'Italia, questi soggetti siano ancora in carica nelle loro funzioni istituzionali. Invece, colleghe e colleghi, il mondo è più avanti e anche l'Europa va avanti. Dobbiamo superare la sfida della ripresa, ma per farlo dobbiamo stare al passo con gli altri Paesi della nostra comunità europea. Nel marzo scorso il Parlamento europeo ha approvato una risoluzione, in cui dichiara tutta l'Unione europea una zona di libertà LGBTIQ.
2021-10-27	M5S	PavanelliEmma	È una presa di posizione in risposta ai Paesi membri che non garantiscono i diritti alle comunità LGBT. L'Europa ha anche condannato l'Ungheria, come luogo in cui sono negati, in vari modi, i diritti LGBT.
2021-10-27	PD	MalpezziSimonaFlavia	e che in Europa non si siedono dalla parte dei sovranisti e dei totalitarismi che tolgono valore alle donne e alla comunità LGBT. Sono seduti con voi, mi dispiace, e voi ci continuate a stare. Forse sarebbe necessaria a questo Paese - lo ricordavo anche la scorsa settimana - una vera destra liberale con cui potersi confrontare, che non abbia paura delle diversità e che ritenga la diversità una ricchezza. Chiaramente ciascuno è libero di votare come vuole, ma mi chiedo cosa racconterete ai vostri figli quando gli direte che avete votato contro una legge che andava a tutelare le persone che sono oggetto di crimini d'odio. Cosa direte a loro? Il mondo fortunatamente non si ferma dentro quest'Aula. C'è un Paese fuori
2021-10-27	PD	MirabelliFranco	Ripeto che siamo pronti a lavorare per modificare questa legge, ma dobbiamo passare questo scoglio. Discutiamo di una legge che solo noi non abbiamo nell'Europa dei diritti e delle libertà; e di allargare i diritti e le libertà in questo Paese e di tutelare le persone o, altrimenti, discutiamo di cancellare questa legge: le due cose non stanno insieme.
2021-10-28	FI	GalloneMariaAlessandra	Signor Presidente, rappresentanti del Governo, colleghi, come hanno ricordato in molti, nel 2021 in Italia sono andati in fumo, avvolti dalle fiamme, 159.000 ettari di bosco, praticamente le città di Milano, Roma e Napoli messe insieme o di Venezia, Genova, Torino e L'Aquila. Abbiamo superato i 141.000 ettari del 2017, già annus horribilis, che, uniti ai 14.000 del 2018, ai 37.000 del 2019 e ai 53.000 del 2020, ci portano in vetta, un primato europeo in cui non vorremmo proprio più primeggiare. L' escalation di incendi della scorsa caldissima estate costa al Paese, secondo una stima di Coldiretti, circa un miliardo di euro tra opere di spegnimento, di bonifica, di ricostruzione. Pertanto oggi la parola d'ordine non può essere che una sola: prevenzione. Investire sulla prevenzione significa risparmio in ogni senso: innanzitutto di vite umane, di vite animali, di danni alle attività agricole e produttive, risparmio di risorse che potrebbero essere invece dedicate alla protezione del territorio e alla sua valorizzazione. Oggi dimostriamo in quest'Aula che questo Governo è riuscito a dare una risposta veloce al terribile fenomeno degli incendi boschivi, che ha funestato troppe Regioni italiane, soprattutto al Sud. Il decreto-legge contiene infatti misure in materia di previsione, prevenzione e lotta attiva contro un fenomeno che rischia di degenerare e provocare danni irreparabili se non si attivano misure adeguate, efficaci e sinergiche tra gli enti di ogni livello, integrando e rafforzando il dispositivo normativo ed operativo esistente, come questo provvedimento si propone. Un piano di lotta agli incendi boschivi, che nella stragrande maggioranza dei casi hanno diverse origini, dal comportamento inadeguato, quando non doloso, dell'uomo, alle condizioni meteo climatiche eccezionali. Intervenire durante e dopo un incendio divampato naturalmente significa dover assistere alla tragedia della distruzione di grandi parti di territorio, di vegetazione, di fauna selvatica, di animali domestici e da allevamento, di case, di attività, per non parlare delle vite umane. Riuscire a prevedere e a prevenire gli incendi significa evitare di arrivare tardi, significa tutelare - ribadisco - vite, attività e territorio. Oltre al piano di prevenzione, il decreto contiene anche disposizioni per sostenere e supportare le azioni per contenere gli incendi e limitare i danni che richiedono l'intervento di uomini, mezzi aerei e mezzi terrestri, attraverso la predisposizione di strumenti ulteriori per favorire un coordinamento ancora più efficace tra i corpi dello Stato e gli enti del territorio. Proprio per questo mi fa piacere sottolineare come il Governo abbia saputo trovare quel punto di equilibrio tanto atteso tra competenze e responsabilità condivise tra Stato e Regioni, valorizzando la prospettiva inclusiva del sistema nazionale della Protezione civile e affidando al Dipartimento stesso della Protezione civile la funzione di coordinamento delle novità introdotte, per realizzare quella strategia di lungo respiro di cui tutti noi abbiamo parlato (non entro nel merito specifico). Sul fronte giudiziario, invece, viene messo a punto il dispositivo volto alla prevenzione e alla repressione dei reati di incendio boschivo e delle altre fattispecie commesse, perché i dati raccolti dai Carabinieri forestali testimoniano che solo il 2 per cento dei roghi ha una causa naturale, mentre il resto è provocato dall'uomo. Ben venga, allora, il rafforzamento del servizio nazionale della Protezione civile, ben venga il piano nazionale per il rafforzamento delle risorse umane, tecnologiche aeree e terrestri necessarie, ben venga l'interazione delle azioni nazionali con la pianificazione regionale. Al Dipartimento della Protezione civile è affidata la ricognizione e valutazione anche degli strumenti innovativi e qui mi fermo al tema della formazione per estendere la protezione, la salvaguardia e il salvataggio anche degli animali in difficoltà. Il decreto inasprisce le sanzioni e mira a colpire gli interessi degli autori degli illeciti. Si tratta di sanzioni amministrative e di sanzioni penali, ma nel corso dell'analisi del provvedimento in Commissione ambiente ci siamo resi conto come Forza Italia di un'anomalia che forse era sfuggita ma che per noi risultava inaccettabile: l'introduzione di una specifica aggravante generica, con aumento delle pene detentive, nell'ipotesi in cui ad appiccare il fuoco fosse chi avrebbe proprio il compito di tutelare il territorio. Abbiamo quindi condiviso con il Governo e in particolare con il Ministero della giustizia nella persona del sottosegretario Sisto, che ringraziamo per la sensibilità dimostrata, l'opportunità di eliminare l'aggravante ritenendola lesiva dell'onorabilità di sindaci e operatori della Protezione civile. Appariva di fatto sproporzionata un'aggravante rispetto all'ambito di applicazione riferita alle responsabilità pubbliche che già soggiacciono a previste sanzioni, anche perché poi questo aggravamento ingiustificato andava a colpire funzionari pubblici e a cascata sindaci ed operatori della Protezione civile e questo a maggior ragione per tutelare i Comuni più piccoli, che avrebbero al contrario necessità di mettere in atto ogni azione con mezzi e risorse che oggi non ci sono. Come bene ha ricordato la senatrice Caligiuri nel corso del suo intervento, in Italia la superficie boschiva rappresenta l'83 per cento della superficie forestale complessiva del Paese e ricopre il 29 per cento dell'intero territorio nazionale, un patrimonio inestimabile in termini di biodiversità e di ecosistemi, che però gode del triste primato, come ho ricordato all'inizio, di essere il Paese del Mediterraneo e d'Europa in cui bruciano più boschi, in particolare nelle Regioni del Sud Italia, un dato molto triste. Puglia (in particolare il Salento), Calabria, Sicilia, Sardegna, Molise, Basilicata e Abruzzo sono Regioni che vanno tutelate. In Abruzzo, poi, addirittura c'è un sistema culturale dei boschi e delle foreste, come ricordava bene nel suo intervento il collega abruzzese, senatore Pagano, peraltro responsabile proprio del Dipartimento ambiente a livello regionale.
2021-10-28	FI	PapatheuUraniaGiuliaRosina	Il problema dell'insularità non può essere risolto sempre demandandolo ai Governi, con la richiesta di risorse economiche volte a colmare questo gap. Noi dobbiamo puntare al riconoscimento dell'insularità come condizione e prerequisito di sviluppo, soprattutto per sanare la competitività di queste Regioni rispetto ad altre. E questi sono i trasporti che vivo io, da pendolare; va peggio a chi deve trasportare gas, energia elettrica, a chi deve produrre e trasportare merci, a chi deve comprare materie prime. È un problema che deve essere affrontato una volta per sempre da questo Parlamento, affinché l'Europa riconosca la condizione che già la nostra Costituzione aveva riconosciuto. Infatti, con la riforma del Titolo V della Parte seconda della Costituzione, approvata nel 2001, è stato soppresso il terzo comma dell'articolo 119, che prevedeva contributi speciali per valorizzare il Mezzogiorno e le isole. Si trattava di una norma voluta dai Padri costituenti per garantire l'unità territoriale e la coesione sociale, attraverso la tutela speciale di alcune aree del Paese economicamente più svantaggiate in ragione della loro collocazione geografica. Il riconoscimento dello svantaggio territoriale nasceva dalla volontà di garantire a tutti i cittadini italiani, ovunque fossero residenti, un'eguale prospettiva nel processo di crescita complessiva, in campo economico, sociale e culturale, fattori determinanti per lo sviluppo e per il futuro del Paese. Il legislatore intendeva, quindi, favorire l'effettivo esercizio dei diritti fondamentali della persona e della collettività. È la stessa richiesta che oggi, attraverso il disegno di legge costituzionale all'esame dell'Assemblea del Senato, ci viene sollecitata da centinaia di migliaia di nostri cittadini. L'Assemblea costituente aveva ben presente, come sottolineato da Benedetto Croce, che le questioni meridionali post risorgimentali erano ancora aperte. Si riconobbe, infatti, lo statuto speciale per le isole maggiori ed interventi mirati, come quelli poi sostenuti dalla Cassa del Mezzogiorno. Lo Stato intendeva conciliare compiutamente l'unità territoriale e l'autonomia. In questi anni purtroppo è venuta meno la questione dell'insularità ed è significativo il fatto che più di 200.000 cittadini, su tutto il territorio nazionale, si siano mobilitati per sottoscrivere e presentare alle Camere una proposta di legge costituzionale affinché la Repubblica italiana riconosca gli svantaggi strutturali derivanti dall'insularità e adotti le misure necessarie per rimuoverli. Il riferimento all'insularità ovviamente non riguarda solamente la Sicilia e la Sardegna, ma si estende anche alle isole minori. In buona sostanza, colleghi, centinaia di migliaia di nostri concittadini - non soltanto quelli che vivono nelle splendide isole italiane - hanno rivelato al corpo legislativo gli svantaggi e le criticità propri di questa discontinuità territoriale, svantaggi che impediscono il godimento uniforme delle prestazioni dei diritti civili e sociali che sono propri della cittadinanza. Vorrei evidenziare la circostanza che, dopo la Brexit, l'Italia è diventato il Paese europeo in cui risiede la maggior parte dei cittadini insulari: il 12 per cento della popolazione. L'ambizioso progetto di operare una ricognizione delle infrastrutture insulari, previsto dalla legge delega in materia di federalismo fiscale nel 2009 - la legge che a distanza di otto anni ha avviato un processo di attuazione della riforma dell'articolo 119 del Titolo V, in base al quale si sarebbero dovuti programmare interventi mirati per strutture sanitarie, scuole, reti stradali, autostrade, ferrovie, reti idriche, elettriche e di trasporto, distribuzione del gas, strutture portuali e aeroportuali - ancora non ha avuto piena attuazione. In conseguenza di ciò, i contributi mirati, con cui si dovrebbero finanziare i programmi pluriennali per gli interventi, non sono stati quantificati in modo congruo. La formulazione del terzo comma dell'articolo 119, nella sua versione originaria, per taluni aspetti era analoga a quella del comma che il disegno di legge costituzionale al nostro esame vorrebbe aggiungere allo stesso articolo 119, reintroducendo il riferimento alla valorizzazione delle isole come finalità prioritaria dell'intervento statale. Tale riconoscimento verrebbe a costituire per i legislatori un vincolo da rispettare. Anche l'ordinamento dell'Unione europea prevede che alle Regioni ultraperiferiche possano essere destinati aiuti da parte degli Stati per superare la persistenza di tutti questi fattori che, sommati, recano un grave danno allo sviluppo del territorio. Si pensi alle misure per favorire la continuità territoriale, riconosciuta dalla stessa Unione europea come presupposto del diritto fondamentale di libertà di circolazione e di soggiorno. Da tempo la Regione Sicilia ha chiesto al Governo interventi concreti per garantire ai siciliani il diritto alla continuità territoriale e superare gli svantaggi competitivi strutturali e permanenti che tale discontinuità comporta, anche se - colleghi - confido che, attraverso lo stanziamento di risorse adeguate, tale divario possa essere finalmente colmato; continuità territoriale a cui dobbiamo pensare anche in termini di attività di circolazione delle merci, che può essere compromessa da un'offerta insufficiente di servizi di trasporto. La politica deve far sì che anche nei territori insulari siano favoriti lo sviluppo, l'insediamento di imprese e la realizzazione di infrastrutture moderne. È anche per questo che guardo con fiducia al PNRR. Mi riservo di consegnare il testo integrale dell'intervento, auspicando che il disegno di legge al nostro esame sia approvato, perché consentirebbe un passo importante per riconoscere alle nostre splendide isole quello che meritano.
2021-10-28	M5S	CastelloneMariaDomenica	Signor Presidente, signora Ministra, colleghi, l'istruzione è il grande motore dello sviluppo personale. È attraverso l'istruzione che la figlia di un contadino può diventare medico o che il figlio di un minatore può diventare dirigente della miniera o ancora che il figlio di un bracciante può diventare il Presidente di una grande Nazione. Queste erano le parole pronunciate dal Presidente di una grande Nazione, Nelson Mandela. Istruzione e ricerca sono, infatti, i settori con il più alto fattore di rendimento eppure l'Italia ha tagliato in questi anni proprio in questi settori in cui non bisognerebbe mai smettere di investire. Ancora paghiamo cara sulla nostra pelle quella stagione di tagli praticati dal Governo Berlusconi nel 2008 (che ha tagliato un miliardo di euro al fondo ordinario per gli atenei e 8 miliardi alla scuola), dai Governi Monti, Letta e Renzi. Per effetto di questi tagli l'Italia è stato l'unico Paese dell'area OCSE che per ammortizzare la fase di maggiore recessione ha tagliato proprio in università e ricerca, in controtendenza rispetto invece a tutti gli altri Paesi più lungimiranti, Germania in testa, che in quei settori hanno investito. I tagli, il blocco del ricambio generazionale, la concentrazione del sistema accademico in pochi poli, hanno fatto sì che il nostro corpo docente universitario sia ormai il più anziano d'Europa e che il 50 per cento del corpo docente delle nostre università sia costituito da personale precario. Tralascio i dottorati di ricerca, che sono stati ridotti del 40 per cento negli ultimi anni. Si tratta di veri e propri investimenti a perdere se pensiamo che per ogni dottore di ricerca l'Italia investe 400.000 euro e poi solo uno su tre dei nostri dottori di ricerca può lavorare in Italia. Il Parlamento, però, è impegnato da tempo a invertire questa rotta e la legge che oggi stiamo approvando ha proprio lo scopo di semplificare l'abilitazione all'esercizio delle professioni rendendo le lauree abilitanti. Come è stato ricordato dai miei colleghi che sono intervenuti, in effetti già da inizio pandemia con il decreto cura Italia abbiamo reso abilitante la laurea in medicina e chirurgia perché in quei mesi avevamo bisogno di immettere risorse nel nostro Servizio sanitario nazionale, che era a corto di personale.
2021-10-28	M5S	FenuEmiliano	Agli svantaggi che quotidianamente sono costretti a vivere i cittadini sardi e i cittadini isolani aggiungiamo, con il resto d'Italia e d'Europa, anche la mancanza di pari opportunità occupazionali, infrastrutturali, di sviluppo economico e di benessere. In Sardegna - ad esempio - occorre sviluppare e dare impulso a infrastrutture di qualità affidabili e sostenibili. Penso in particolare ai servizi ferroviari spesso obsoleti e con tempi di percorrenza troppo lunghi e nessun investimento significativo in vista.
2021-11-02	FI	BinettiPaola	Abbiamo appena goduto dell'immagine del G20: spettacolare la Nuvola, con tutti i grandi della Terra; è stato un momento di grande orgoglio nazionale. Ci siamo commossi perché, tra i grandi della Terra, erano stati invitati a intervenire i camici bianchi, cioè i medici. Abbiamo riconosciuto, su un piano quasi di parità, che il contributo allo sviluppo (economico, sociale, tecnologico e scientifico) non solo dell'Europa, apparteneva quasi in pari grado a una scienza di alto profilo che si fa servizio, come quella dei medici, e ai 20 grandi Capi di Stato e di Governo. Cosa vuol dire questo? Vuol dire che dobbiamo prendere molto più seriamente in considerazione il ruolo del medico oggi. Quando parlo di ruolo, mi riferisco al profilo qualitativo della formazione che deve svolgere, ma anche all'aspetto quantitativo (quanti sono i medici). Abbiamo ribadito più volte che in Italia c'è crisi soprattutto di specialisti. Non a caso, la legge di bilancio di quest'anno, in via eccezionale (poi vedremo se è una misura eccezionale o se la metteremo a sistema), ha apprezzato un numero di borse di studio di gran lunga più elevato rispetto a quello dell'anno precedente.
2021-11-02	FI	BinettiPaola	In questo momento, a Glasgow ci sono i grandi della Terra, che sono stati a Roma fino a pochi giorni fa e lì si sono spostati in blocco per partecipare alla Conferenza indetta dalle Nazioni Unite per parlare di ambiente ed ecologia. Il primo ambiente, la prima ecologia che a noi sta a cuore è proprio quella umana, che guarda all' habitat di ognuno di noi come al contesto in cui è possibile sviluppare prima, più e meglio i talenti di tutti, che sono quelli dell'intelligenza, che si declinano in chiave tecnico-scientifica, ma sono anche quelli del cuore, della solidarietà e dell'inclusione. In conclusione, signor Presidente, la legge europea va vista e valutata nella prospettiva dell'Europa che vogliamo, che non è solo quella delle marmellate, ma che ne tiene conto, né solo delle tecnicalità o delle armi. Si parla di tutto in questa legge, ma noi vogliamo un'Europa che sia - soprattutto e più di tutto - più umana, quella dei diritti umani di tutti.
2021-11-02	FI	BinettiPaola	Se tutta questa parte che riguarda l'eccellenza delle intelligenze che si muovono in Europa alla ricerca di soluzioni altamente innovative la dice lunga su come l'Europa possa essere lo scrigno veramente potente dello sviluppo e del motore nel mondo intero, d'altra parte, proprio la capacità attrattiva dell'Europa ci dice quanto sia necessario per noi tornare a riflettere - anche questo è molto chiaro nella legge - sulla capacità di accoglienza e accettazione in termini di politiche dell'immigrazione. Queste richiedono uno sguardo che molte volte abbiamo sentito come critico e ostile nei nostri confronti, come se l'Italia fosse l'unico referente di questo modello. Sbarcano dove? In Italia. Arrivano dove? In Italia. Da dove è difficile andar via? Dall'Italia. La legge europea ci dice che serve una prospettiva europea che guardi all'immigrazione con la capacità di cogliere, là dove ci sono, le opportunità di lavoro e tutte le possibilità di inclusione sociale e di ricongiungimento familiare a cui si fa espresso riferimento nella norma. Tutto ciò richiederà la possibilità di immaginare un mondo un po' più giusto.
2021-11-02	FI	BinettiPaola	Vorrei concentrarmi in questo momento su tre aspetti particolari, il primo dei quali riguarda proprio il disegno di Unione europea che abbiamo in mente. Mi riferisco al passaggio che abbiamo più volte evocato, per cui da un'Europa strettamente legata a interessi commerciali ed economici, peraltro fondamentali, si possa passare a concentrare il proprio sguardo sull'Europa delle persone, in questo caso concreto sulla mobilizzazione delle persone al suo interno, come portatrici di competenza, di cultura e di profili di professionalità sufficientemente alti da garantire loro la possibilità di spostarsi dove si trovano non soltanto il lavoro che sono in grado di fare o che vorrebbero fare, ma la possibilità di costruire profili anche di ricerca e d'innovazione che dovrebbero fare dell'Europa il continente guida rispetto all'evoluzione a cui assistiamo. Tali situazioni stanno attraversando gli Stati Uniti, la Cina, l'Oriente e l'Occidente, per non dimenticare mai il continente africano, con tutti i suoi problemi. L'Europa dei diritti dovrebbe essere anche davvero quella della libertà, quindi il continente che permette ai suoi professionisti di muoversi con grande facilità.
2021-11-02	LN	ArrigoniPaolo	Il bando delle auto a combustione interna mina il principio di neutralità tecnologica e distrugge il comparto della meccanica italiana, la filiera dell' automotive e quella della raffinazione e inganna sulla tutela dell'ambiente. Per questo, il nostro Governo deve battersi in Europa affinché, per raggiungere gli ambiziosi obiettivi di mobilità sostenibile e occorrendo uniformare la contabilizzazione delle emissioni nell'ambito del settore dei trasporti, siano adottati i principi del metodo del ciclo di vita per la valutazione dei reali impatti ambientali dei veicoli associati al consumo dei singoli carburanti, inclusi i processi di fabbricazione e di fine vita. Concludo, signor Presidente, con un'ultima considerazione. Nella transizione ecologica ed energetica crescerà il ruolo dei minerali critici, come riportato dal recente rapporto dell'Agenzia internazionale dell'energia. I veicoli elettrici, gli impianti fotovoltaici, i parchi eolici e gli accumulatori richiedono molti più minerali rispetto alle loro controparti basate sui combustibili fossili. Come si evince dallo stesso rapporto dell'Agenzia, rispetto a un'auto convenzionale, una tipica auto elettrica richiede sei volte gli input minerali; rispetto a un impianto a gas, un impianto fotovoltaico richiede sette volte più risorse minerali; un impianto eolico on-shore nove volte e addirittura uno off-shore. Insomma, il passaggio a quello che viene considerato un sistema energetico pulito determinerà dunque un significativo fabbisogno di rame, litio, nichel, manganese, cobalto, grafite, zinco e terre rare, per l'estrazione dei quali servono tante energie e si producono tanti rifiuti. Occorre dunque che nella promozione e nello sviluppo delle diverse tecnologie per l'attuazione della politica strategica dell'Unione europea per la decarbonizzazione venga effettuata un'attenta analisi degli impatti ambientali, economici, sociali e - soprattutto - geopolitici, in ordine a disponibilità, costi, approvvigionamento e dipendenza estera dei metalli, dei minerali critici e delle terre rare, necessari nella transizione basata sull'elettrificazione spinta dei consumi. Insomma, cerchiamo di evitare con la transizione ecologica che il baricentro della geopolitica mondiale si sposti troppo verso la Cina.
2021-11-02	LN	ArrigoniPaolo	Insomma, le ricette dell'Europa presentate fino ad oggi francamente non ci convincono, ma anche l'attuazione del toolbox proposto dalla Commissione europea per gli acquisti comuni di gas per contenere il caro energia temo che, intervenendo a gamba tesa sul mercato globale e sulla libera concorrenza dei player globali, non porterà, almeno a breve, agli effetti sperati. Per questi problemi occorre dunque che la transizione ecologica sia graduale e determinata e dunque pragmatica, sostenibile ambientalmente, economicamente e socialmente, senza spinte ideologiche che rischiano di mettere in ginocchio le nostre imprese. Attenzione ai facili entusiasmi per le sole rinnovabili, per il no immediato ai fossili, per il solo idrogeno verde, per la sola mobilità elettrica e per l'assurdo plastic free. Soprattutto, la transizione ecologica dev'essere condivisa: non esiste che l'Europa, responsabile del solo 9 per cento di emissioni di CO₂, faccia la prima della classe sempre, fissando l'obiettivo di essere carbon neutral al 2050, e invece altri Paesi, a partire dalla Cina, che, con il 28 per cento della CO₂ è il più grande inquinatore del Pianeta, non si assumano i medesimi impegni, come confermato nel G20 e a Glasgow.
2021-11-02	LN	BergesioGiorgioMaria	(ore 16,15) ( Segue BERGESIO). Anche per favorire la necessaria ripresa economica dell'Europa e dei singoli Stati membri è necessario dunque che, accanto alla definizione di obiettivi sempre più ambiziosi che l'Unione europea a volte ci propina, si affianchino scelte e criteri che sappiano indirizzare il sistema economico, soprattutto quello nazionale, verso una transizione ecologica graduale, condivisa e sostenibile, anche e soprattutto per permettere alle aziende italiane e a quelle europee di recuperare lo svantaggio commerciale rispetto a tutte le aziende che concorrono a livello mondiale. Questo è grave, anche perché in questi giorni assistiamo a una battaglia incredibile sul cibo. In questo periodo è tornata di grande valore a livello culturale la Commissione Eat-Lancet: pensiamo che nello studio che fece nel 2019 un prodotto che è una specificità italiana, la carne, non venne nemmeno citato a garanzia della salubrità e della salute nelle diete dei consumatori. Rivolgiamo quindi un grido d'allarme verso l'Europa affinché si faccia promotrice della difesa della cultura, della tradizione, ma soprattutto dell'ottima coltivazione degli agricoltori europei e italiani.
2021-11-02	LN	BergesioGiorgioMaria	Colleghi, il made in Italy è sempre sotto attacco e vedete quanta fatica viene fatta per difendere il nostro straordinario prosecco. Oggi in Veneto è stato convocato un importantissimo tavolo di lavoro su questo tema con il Presidente della Regione e il sottosegretario Centinaio. Credo sia di importanza vitale difendere le nostre produzioni e l'Europa deve essere un'amica e non una nemica dei nostri prodotti. Gli agricoltori e i piccoli imprenditori devono continuare a misurarsi sul mercato con dei panel che molto spesso non seguono i principi di trasparenza e le regole che il nostro Paese invece rispetta. Di fronte a ciò, il mercato italiano rischia di perdere competitività. Come spingere un agricoltore a essere competitivo e al passo con gli investimenti in sostenibilità ambientale se, con i suoi guadagni, non riesce neppure a ricoprire i costi per la raccolta della frutta e della verdura, l'allevamento e qualsiasi tipo di coltivazione? Colleghi, è emblematico il settore agrumicolo, nel quale - paradossalmente - l'Italia soffre un import del 19,8 per cento dall'Africa. Ciò è il frutto di un accordo siglato nel 2016 dall'Unione europea con gli Stati della Comunità per lo sviluppo dell'Africa australe. A seguito di questo accordo, gli agrumi dell'Africa hanno invaso il mercato, determinando il crollo dei prezzi di vendita dei prodotti italiani e un grido di dolore da parte degli agricoltori, soprattutto del Sud del nostro Paese. Il problema, però, è non soltanto di natura economica, ma anche e soprattutto sanitario e di salubrità. Infatti, mentre gli agricoltori italiani devono rispettare stringenti regole comunitarie, spesso sul mercato si trovano frutta e verdura con pochissime garanzie dal punto di vista fitosanitario e ciò è gravissimo. Non bisogna poi sottovalutare l'impatto ambientale legato non solo al trasporto di merci che spesso si trovano dall'altra parte del mondo, ma anche al mancato rispetto, da parte di molti Paesi (come, ad esempio, la Cina), delle regole ambientali che invece sono imposte all'Italia. Ciò è gravissimo.
2021-11-02	LN	BergesioGiorgioMaria	Signor Presidente, colleghi senatrici e senatori, il prolungarsi dell'emergenza sanitaria per la pandemia ha creato una forte instabilità sui mercati, determinando un incremento dei prezzi a livello mondiale delle principali commodity alimentari, di cui ne ha risentito anche l'Italia, dove gli effetti negativi di tali aumenti hanno interessato tutte le filiere agroalimentari. In base all'indice FAO dei prezzi alimentari, che a gennaio ha raggiunto una media di 113,3 punti, emerge infatti come a segnare tale andamento siano stati i prezzi internazionali del mais, seguiti da quelli dell'orzo e del grano. Si è trattato di una tendenza al rialzo che ha interessato anche lo zucchero e gli oli vegetali, i cui prezzi sono saliti addirittura di oltre il 9 per cento in un mese, raggiungendo il valore più alto dal maggio 2012. Simili aumenti si sono registrati anche sui prodotti lattiero-caseari e sulla carne. È dunque necessaria l'adozione di interventi volti a favorire il monitoraggio dell'andamento dei prezzi delle materie prime sul mercato al fine di arginare queste azioni speculative che destabilizzano il mercato e generano un fortissimo disequilibrio nella remunerazione dei fattori produttivi, a danno della competitività delle eccellenze agroalimentari. Mi riferisco soprattutto a quelle del made in Italy, in quanto sappiamo tutti che il nostro Paese è conosciuto nel mondo per le sue produzioni agroalimentari. In questo settore noi possiamo quindi segnare una differenza rispetto a tutti gli altri Paesi. Tuttavia, da tempo l'Italia ha intrapreso un percorso di trasparenza che negli anni l'ha portata ad avere l'impiego di un'etichettatura su gran parte dei cibi prodotti con materie prime italiane (dal grano, al pomodoro, al latte). Oggi rischiamo di perdere quanto acquisito con fatica negli anni, a causa della mancata proroga dei decreti ministeriali in scadenza alla fine di quest'anno, i quali hanno a loro tempo introdotto l'obbligo di etichettatura sugli alimenti, così apportando un importantissimo beneficio a tutte le filiere agroalimentari italiane. In questo l'Italia può essere un esempio per l'Europa. Bisogna lavorare per veder riconosciuta la qualità delle produzioni, puntando esclusivamente su origine e trasparenza. Non possiamo permetterci che altri Paesi indichino vie semplificate, promuovendo l'uso di etichette che assegnano un valore nutrizionale agli alimenti assolutamente alterato e non basato sulle rilevanze scientifiche, mettendo a rischio la salute dei consumatori e corretti stili di vita basati sui principi della dieta mediterranea e su un consumo giornaliero di prodotti naturali e stagionali. No al nutri-score : diciamolo forte e chiaro in quest'Aula.
2021-11-02	LN	PergreffiSimona	L'Europa non può in questo caso non venire incontro a questo tipo di esigenze. Non basta pensare a norme nazionali, ma dobbiamo intervenire a livello europeo, perché altrimenti le revisioni economiche dei contratti non possono comunque reggersi. Per questo dico che la legge europea magari è già passata, perché, se non tiene in considerazione questo tipo di rincari, rischiamo veramente che, tra l'aumento delle bollette, l'aumento degli alimentari e l'aumento dei trasporti, tutto questo non si regga più nel sistema.
2021-11-02	M5S	LAbbatePatty	Se l'Europa vuole diventare il primo continente carbon neutral al 2050 e più che dimezzare le proprie emissioni al 2030 ha una strada ben precisa da percorrere, che consta di due azioni complementari: aumentare la penalità per i comportamenti lesivi del clima (quindi utilizzare energia proveniente da fossile e disperdere energia devono diventare comportamenti penalizzati sul piano economico e finanziario) e incentivare le aziende che investono e impostano un piano efficace di riduzione delle emissioni. Non lasciamo quindi le aziende sole. Noi del MoVimento 5 Stelle saremo dietro alle piccole e medie imprese, come siamo dietro ai cittadini, perché le due cose - stare attenti alla cura delle nostre imprese e alla cura della nostra comunità - vanno nella stessa direzione. Un'altra cosa importante è parlare di quello che sta avvenendo sul fronte del costo elevato dell'energia e delle materie prime. Anche in questo caso è necessario vigilare, per evitare le speculazioni del mercato e che si creino monopoli. Dobbiamo difendere le eccellenze del made in Italy. Possiamo attuare la transizione ecologica, quella reale, quella vera, ma la sostenibilità economica va nella stessa direzione di quella ambientale e sociale. Poco fa ho sentito parlare della necessità di diversificare sul piano della tecnologia. Sono completamente d'accordo, ma c'è un metodo, che si chiama life cycle assessment, che, se utilizzato nel modo giusto, non consente di effettuare greenwashing. Occorre quindi utilizzare le tecnologie che realmente abbattono gli impatti ambientali. Non sempre, però, certi studi portano a risultati reali: bisogna stare veramente molto attenti anche a questo. Signor Presidente, concludo tornando al documento oggi in esame. Per noi della Commissione ambiente è stato molto importante l'articolo 31, che tratta di promozione dell'uso dell'energia da fonti rinnovabili e specifica che devono essere rivisti i criteri di sostenibilità per i biocarburanti e i bioliquidi. Questi tipi di biocarburanti, secondo la legge non solo dell'economia circolare, ma anche della bioeconomia, non saranno sostenibili, se non soddisferanno alcuni criteri necessari e importanti. Il MoVimento 5 Stelle continuerà come sempre a vigilare che questa transizione ecologica sia reale, perché non abbiamo tempo da perdere, come non ne hanno i Capi di Stato che ora stanno lavorando alla COP26. Purtroppo non possiamo prenderci in giro: se vogliamo andare avanti anche con un modello economico - attenzione, parlo da economista - dobbiamo tutelare la nostra casa comune, il nostro ambiente e le nostre risorse naturali.
2021-11-02	M5S	RicciardiSabrina	Abbiamo bisogno che la Banca centrale continui a proteggere le economie europee, come fanno le banche centrali nel resto del mondo, per raggiungere l'obiettivo non solo dell'inflazione, ma anche di piena occupazione e progresso sociale, di cui all'articolo 3 del Trattato sull'unione europea, come sancito dal comma 1, articolo 127, del Trattato sul funzionamento dell'Unione europea. Abbiamo bisogno di rendere strutturale il Next generation EU, che dà sostanza al concetto di nuova Europa solidale e inclusiva. Nessuno vuole usare le leve del debito come se nulla fosse, e ci mancherebbe altro, ma dopo la pandemia il MoVimento 5 Stelle si batterà per rendere ancora più chiaro ciò che si è manifestato con il Covid, cioè che non ci sono connotazioni morali nel debito pubblico.
2021-11-02	M5S	RicciardiSabrina	Oggi il dibattito intorno al ricorso al debito, reso necessario dalla pandemia, dopo le imperdonabili inerzie seguite alla crisi dei mutui subprime del 2008 e a quello dello spread del 2011, investe tutto il mondo. Nei giorni scorsi gli stessi commissari europei Dombrovskis e Gentiloni hanno chiarito che, da qui al 2030, per affrontare le varie transizioni (energetica, digitale) l'Europa avrà bisogno di investimenti pubblico-privato per 650 miliardi l'anno. Nella consapevolezza dell'esigenza di questi ingenti investimenti, addirittura Klaus Regling, direttore tedesco del MES, una delle più fulgide manifestazioni della speriamo vecchia austerity, ha avanzato la proposta di correggere il Patto di stabilità, per consentire un maggior ricorso al debito. In Italia il premier Draghi, dopo aver dato atto al Governo precedente di aver costruito una fondamentale rete di protezione e rilancio del tessuto economico e produttivo, in occasione della recente conferenza stampa sulla NADEF ha detto testualmente che con la pandemia si sono rivelati bisogni importantissimi ed esistenziali per la stessa Europa, che non possono che essere soddisfatti se non dal settore pubblico. Il MoVimento 5 Stelle del futuro - dicevo - vuole dare prospettiva a tutto questo ed è per questo che siamo convinti che, oltre a dare seguito al cambiamento dei paradigmi economici europei, l'Italia debba e possa dotarsi di strumenti innovativi al suo interno. Dobbiamo quindi essere in grado di immettere ingenti risorse nell'economia, senza necessariamente innescare debito. Ed è qui che si innesta la nostra proposta di una sorta di piano di autofinanziamento interno assolutamente coerente con il quadro europeo, che punta in primis a sfruttare l'enorme successo conseguito con il superbonus del 110 per cento. Vogliamo infatti permettere una sempre maggiore circolazione dei crediti di imposta, ritenendo che questa opzione sia un passaggio fondamentale.
2021-11-02	M5S	RicciardiSabrina	Queste proposte sono tutte condensate in un disegno di legge a mia prima firma, che ora è oggetto di esame da parte della 6ᵃ Commissione qui al Senato, con altri disegni di legge tematici, a dimostrazione di come sul punto il MoVimento 5 Stelle abbia fatto convergere anche le altre forze politiche. Questo piano potrebbe portare l'Italia a immettere ingenti risorse finanziarie nel sistema economico, con un'operazione perfettamente compatibile con i trattati europei. Ci vuole coraggio e l'Europa, che con la legge europea chiede di adeguarci alle sue norme, non può non averne per cambiare radicalmente quelle stesse norme.
2021-11-02	M5S	RicciardiSabrina	Signor Presidente, onorevoli senatrici e senatori, la legge europea rappresenta l'appuntamento annuale con il quale lo Stato, di fatto, si adegua all'ordinamento dell'Unione europea. Sottolineo che si adegua, perché è innegabile che, dopo la pandemia, diversi paradigmi sono cambiati, non soltanto per permettere agli Stati membri di adeguarsi a un'Europa più giusta, solidale, inclusiva e condivisa, ma anche per permettere all'Europa stessa di adeguarsi a processi di cambiamento che si sono già resi necessari ben prima della pandemia: mi riferisco a quando sono scoppiate le crisi dei mutui subprime e la cosiddetta crisi degli spread. Il MoVimento 5 Stelle è stato e vuole continuare ad essere parte attiva di questi cambiamenti di scenario e il tempo sarà galantuomo nel decretare quanto sia stato importante il Governo Conte II, che, in occasione della pandemia, ha interpretato e indirizzato i processi di cambiamento europei. È un fatto che, ancora nell'aprile 2020, l'Unione europea ritenesse possibile rispondere all'emergenza Covid con i logori e insufficienti strumenti del Meccanismo europeo di stabilità (MES), dei prestiti della Banca europea per gli investimenti (BEI) e dell'allora nascente piano Sure. La storia sarà sempre più in grado di riconoscere quanto sia stata rilevante l'azione del Governo Conte II nel momento in cui, con altri otto Paesi, ha saputo convincere quelli europei più riottosi, i frugali in testa, a mettere in campo una mole di risorse molto più incisiva e finanziata dall'emissione di debito comune europeo. Questo è proprio quello che è accaduto con il recovery fund, evolutosi poi nel Next generation EU, alla cui base ci sono veri e propri eurobond, finalmente decollati dopo decenni di auspici, seguiti dalla prima proposta di eurobond, che venne avanzata a metà degli anni Novanta da Jacques Delors. Se oggi abbiamo il Next generation EU e gli eurobond, è perché il dramma della pandemia ha accelerato l'adozione di soluzioni che erano già improcrastinabili, ma è anche perché il Governo Conte II e tutto il MoVimento 5 Stelle hanno saputo interpretare le enormi opportunità che questo drammatico tornante della storia ci ha messo davanti. Da ciò è derivata la sospensione del patto di stabilità, che certamente non potrà più essere recuperato nelle forme dannose in cui l'abbiamo conosciuto, come peraltro confermato dall'attuale premier Draghi. Ne è derivata poi la sospensione di regole non sempre congrue sugli aiuti di Stato, che troppo spesso in passato, anziché garantire una benefica concorrenza, hanno inutilmente strozzato l'economia. Ne è derivato il cambiamento delle regole di ingaggio della BCE, che ha giustamente effettuato massicci acquisti di titoli di Stato, ben oltre la dannosa regola della capital key, ovvero quella regola di acquisti proporzionali alla quota detenuta da ciascuna Banca centrale nel capitale della BCE. Quest'ultimo cambiamento ha dimostrato, se per caso ve ne fosse ancora bisogno, che non è certo un elevato debito pubblico a determinare un aumento degli interessi sui titoli di Stato e dello spread, ma è la Banca centrale, con la sua politica monetaria più o meno espansiva. È quindi una decisione prettamente politica quella di determinare il livello dei tassi e degli spread. Oggi, con un debito pubblico alto, l'Italia è vicina al minimo storico dei tassi d'interesse sui titoli di Stato e ha un livello di spread con i bund tedeschi davvero basso. Lo ripeto: non solo il MoVimento 5 Stelle, ma anche e soprattutto il MoVimento 5 Stelle, in tempi non sospetti, ha chiesto ciò che adesso, dopo la pandemia, sta puntualmente accadendo, cioè di continuare a dare visione e prospettiva a un cambiamento che non può e non deve arenarsi. Abbiamo bisogno di procedere spediti verso una riforma del Patto di stabilità, all'interno del quale chiederemo, con sempre maggiore forza, lo scorporo non solo degli investimenti verdi e sociali dal calcolo del deficit in rapporto al PIL, ma anche del cofinanziamento dei fondi strutturali e delle spese collegate al PNRR e di tutto ciò che permetta l'attuazione dei fondi europei.
2021-11-02	PD	StefanoDario	L'esame in Commissione politiche dell'Unione europea è stato ricco di proposte e discussione su temi provenienti dalle diverse sensibilità. Sono stati accolti numerosi emendamenti. Il testo oggi in esame consta di 48 articoli, suddivisi in 8 capi, che modificano o integrano le disposizioni nazionali per adeguarne i contenuti al diritto europeo. Durante l'esame in Commissione sono stati, inoltre, approvati diversi ordini del giorno qualificanti nei contenuti e inerenti a materie diverse, ma tutte di grande attualità politica. Successivamente all'approvazione del testo in Commissione sono intervenute ulteriori interlocuzioni da cui è emersa l'esigenza di altre modifiche al testo. Tra queste, in particolare, ricordo la modifica all'articolo 2 relativa alla circolazione in Italia di auto immatricolate all'estero. La modifica contenuta nell'emendamento 2.102, a mia firma, nasce grazie all'iniziativa politica della senatrice Garavini, che ringrazio per aver posto anche lei la questione di cui mi faccio carico come relatore, dopo aver interloquito con il Governo. Altre proposte emendative riguardano norme in materia di riciclaggio, pubblicità sanitaria, informazione ai soggetti qualificati nel caso di privazione della libertà personale dei minori ed ex lettori madrelingua straniera in Italia. Fatte queste breve notazioni introduttive, rinvio alla descrizione dell'articolato, che consegno alla Presidenza affinché sia messo agli atti. Voglio però solo ricordare che la nostra attività parlamentare nelle materie europee ci impone un onere supplementare di lavoro poiché spesso le regole del nostro ordinamento sono predefinite a livello europeo, e noi dobbiamo contribuirvi in funzione propositiva e costruttiva. Inoltre, lo strumento del recepimento della normativa arriva solitamente a valle di un accordo che le istituzioni europee hanno già raggiunto. Ecco perché ritengo importante sensibilizzare, anche in questa sede, affinché sia sempre più strategica, importante e pregnante la partecipazione attiva del Parlamento alla fase di costruzione e negoziazione della norma europea (la cosiddetta fase ascendente). Dobbiamo essere sempre più bravi a intervenire in quella fase. Come Parlamento lo facciamo ormai insieme con il Presidente del Consiglio prima di ogni Consiglio europeo. Si tratta di un modello - aggiungo e concludo - che andrebbe tuttavia replicato anche a livello dei singoli consigli di settore, con la prospettiva di recuperare un ruolo più incisivo nei lavori del Consiglio e per dare maggiore supporto al Governo per la responsabilità che ha di portare la nostra posizione nei trattati e nelle discussioni che si tengono in Europa. Per quanto riguarda l'articolato del disegno di legge, ribadisco di rinviare al testo scritto del mio intervento, che chiedo di poter depositare.
2021-11-03	FI	FlorisEmilio	L'obiettivo non è andare con il cappello in mano in Italia o in Europa, ma ottenere i riconoscimenti che ci consentano di partire dallo stesso punto e di contribuire con le nostre capacità al miglioramento del PIL in tutta la Nazione.
2021-11-03	FI	FlorisEmilio	Signor Presidente, onorevole rappresentante del Governo, colleghe e colleghi, ritengo necessario iniziare con un doveroso ringraziamento ai promotori dell'iniziativa popolare. Senza la mobilitazione di centinaia di militanti e senza le 200.000 firme, tra referendum e legge di iniziativa popolare, oggi non saremmo qui; firme raccolte sia in Sardegna, sia in Sicilia, sia nelle isole minori e persino in molti Comuni della penisola; firme apposte in modo consapevole e informato, grazie alla grande campagna mediatica fatta a livello locale in vari territori. Un ringraziamento particolare - permettetemelo - è rivolto al compianto Roberto Frongia dei Riformatori sardi di Massimo Fantola, presidente del comitato promotore della legge sull'insularità. Quello di Roberto Frongia è stato un lavoro assiduo e straordinario e devo dirgli grazie. Assieme a lui ringraziamo tutti i rappresentanti dell'associazionismo, della società civile e delle istituzioni, a partire dai sindaci, che numerosissimi in Sardegna - e non solo - hanno aderito all'iniziativa del movimento promotore. Un ringraziamento è rivolto anche ai partiti politici per il sostegno che hanno dato alle organizzazioni sindacali e datoriali. Grazie veramente a tutti loro. L'essere un'isola rappresenta un evidente svantaggio in un quadro ordinamentale che prevede talune forme di autonomia previste anche dalla Costituzione. Inserire - ovvero, inserirlo meglio di prima - il concetto di insularità nella Carta costituzionale rappresenta però ora una tappa fondamentale. Alle isole italiane sarà riconosciuto il diritto essenziale a colmare un evidente deficit nei confronti della penisola, che indicherà ai governi di non prendere decisioni che accentuino tale differenza. Il fatto che la Regione sarda abbia già uno statuto speciale, come del resto la Sicilia, che le consente di avere autonomia di entrate, evidentemente non basta, perché comunque si è soggetti a leggi nazionali, oltre che a vincoli comunitari, che spesso considerano aiuti di Stato le legittime richieste isolane. La diversità tra il vivere su un'isola e in un contesto nazionale è palese e non necessita di essere spiegata. Dico solo che diversi studiosi attribuiscono proprio all'insularità un deficit valutabile intorno al 20 per cento sull'economia isolana; inoltre, secondo altri studi il costo dell'insularità può essere quantificato in migliaia di euro pro capite all'anno (si parla di una cifra tra 3.000 e 5.000 euro). Tali studi non sono stati fatti in Sardegna, ma sono nazionali e suffragati anche da quelli che comunque sono stati fatti nella mia isola. Appare quindi evidente che bisogna mettere le isole nelle condizioni di competere alla pari con gli altri territori nazionali. Il nuovo testo dell'articolo 119 della Costituzione centra bene il tema in termini opportuni e appropriati e per questa ragione ringrazio i colleghi della 1ᵃ Commissione per l'ottimo lavoro svolto. Il testo che andiamo ad approvare recita: «La Repubblica riconosce le peculiarità delle isole e promuove le misure necessarie a rimuovere gli svantaggi derivanti dalla insularità». Questo comma viene aggiunto dopo il quinto all'articolo 119 della Costituzione, che riguarda gli enti del territorio. Esso contiene ora una definizione persino più puntuale di quella che era presente al comma 3 del medesimo articolo fino al 2001, quando la Carta fondamentale fu modificata. Quel testo recitava: «Per provvedere a scopi determinati, e particolarmente per valorizzare il Mezzogiorno e le Isole, lo Stato assegna per legge a singole Regioni contributi speciali». Pertanto, il testo che andiamo ad approvare ci fa tornare alla ratio e allo spirito dei Padri costituenti, che immaginavano un'Italia tutta uguale da Nord a Sud, isole comprese. Dobbiamo riconoscere che il testo in esame ci pare più puntuale e adatto allo scopo persino del disegno di legge di iniziativa popolare presentato, cui rimane il merito di aver portato il problema dell'insularità all'esame del Senato fino a farlo arrivare all'esame dell'Assemblea. Il tema è quello di colmare un divario economico. Il modo per farlo è promuovere le misure necessarie a rimuovere gli svantaggi derivanti dall'insularità. Non si tratta quindi solo di garantire un'effettiva parità e un reale godimento dei diritti individuali e inalienabili, come recitava il testo iniziale del disegno di legge di iniziativa popolare; si tratta di promuovere le misure che rimuovano gli svantaggi dell'essere un'isola, perché è proprio la rimozione degli svantaggi (economici e non solo) che implica un maggiore godimento dei diritti delle persone. Si tratta di una nuova Costituzione economica, che impegna il legislatore a tenere conto degli svantaggi di essere un'isola quando emana leggi ordinarie. In particolare, le norme di spesa e le disposizioni che riguardano il sistema fiscale dovranno tenere conto della norma costituzionale che impone di rimuovere gli svantaggi territoriali. A questo fine, l'importante è che siano annullati gli svantaggi dell'insularità e che si possa ripartire in competizione anche con le Regioni che ora sono più ricche. L'obiettivo è quello di partire tutti dallo stesso blocco di partenza, eliminando quindi gli svantaggi competitivi che ora sono evidenti a tutti, dalle infrastrutture all'energia, alle reti, alla sanità e ai collegamenti che oggi ci fanno restare indietro. Sono convinto che gli isolani ce la possano fare ripartendo da una situazione di parità e non di svantaggio, perché il riconoscimento dell'insularità significa ridurre gli oneri della discontinuità territoriale, con persone e merci che possano muoversi a minori costi, costruendo infrastrutture, reti e collegamenti a misura di Regione. Purtroppo, la questione della continuità territoriale ad oggi sembra tutt'altro che risolta, come ha ben detto il collega Marilotti nel suo intervento: non ci sono certezze per gli aerei, la continuità scade fra sette mesi; vediamo quello che succederà, si vola sicuramente con difficoltà, ma non è questo il momento di parlarne. La continuità non è solo quella tra l'isola e il continente, ma anche quella interna. Pensiamo all'assenza di elettrificazione delle ferrovie, dovrei dire, ma meglio parlare di un sistema ferroviario totalmente insufficiente o assente. E, ancora, vi sono l'assenza di autostrade, le ridotte infrastrutture in Sardegna e l'energia che costa più del resto d'Italia. Dobbiamo certamente dimenticare - o non dobbiamo farlo - che l'Italia fa parte anche dell'Unione europea. Bisogna anzi rammentare che il Titolo XVIII del Trattato sul funzionamento dell'Unione europea prevede le disposizioni per la coesione sociale, economica e territoriale negli articoli che vanno dal 174 al 178. Le disposizioni di questo titolo hanno continui collegamenti logici e funzionali con il resto del Trattato, che serve a fare in modo che vengano ridotte le differenze sociali ed economiche nell'Unione. L'articolo 174 in particolare prevede che l'Unione miri a ridurre il ritardo delle Regioni meno favorite e, tra di esse, testualmente, quelle insulari: è logicamente ricollegato all'articolo 170, che prevede una creazione delle reti europee per creare uno spazio senza frontiere. Pertanto, quella rete di collegamento europeo, quel corridoio che chiediamo di creare anche con la Sardegna e con le altre isole, deve esserci. Il Governo oggi dovrà prendere atto che l'approvazione del disegno di legge costituzionale che stiamo discutendo porta con sé una nuova e forte volontà del Parlamento nei confronti delle isole, affinché esse non siano più isolate, che è da far valere anche in Europa. L'Esecutivo dovrà trattare anche in sede europea il problema dell'insularità, oltre che a livello nazionale, perché i collegamenti con l'Europa sono importanti per la coesione sociale. Il problema dell'insularità è fortemente connesso alla coesione sociale e alla parità di partenza con le altre realtà europee, non solo con quelle italiane. Ci auguriamo che il governo Draghi che va trattando adesso con l'Unione europea in maniera forte possa ottenere quello che altri Governi non hanno ottenuto per quel che concerne i rapporti tra insularità ed Europa. Ritornando alla trattazione dell'insularità in Costituzione, desidero rivolgere un ultimo ringraziamento alla collega qui presente, presidente del Gruppo, Anna Maria Bernini, che dall'inizio ha dato grande importanza all'insularità e ci ha sostenuto anche quando la questione doveva essere presentata al Senato in un intervento importante con la presidente Alberti Casellati. Ringrazio la senatrice Bernini e tutti voi.
2021-11-03	FI	MasiniBarbara	Signor Presidente, molti lunghi mesi hanno impegnato la 14ᵃ Commissione nella discussione e nell'approvazione della legge europea. La legge europea è un provvedimento vasto: lo è sia per i numerosi ambiti che affronta, sia per la complessità che la caratterizza, ma è anche quel provvedimento che ci delucida relativamente alla partecipazione dell'Italia alla formazione e all'attuazione della normativa, ma soprattutto delle politiche dell'Unione europea. Potremmo dire che è un po' lo stato dell'arte della nostra Nazione per quanto riguarda l' iter di formazione di una cultura europea del diritto, dell'economia e della società che possa dirsi coerente rispetto ai principi e ai valori che abbiamo scelto di condividere quali membri dell'Unione. Per questo con i suoi molti articoli la legge europea interviene su disposizioni vigenti nel nostro ordinamento per adeguare i suoi contenuti al diritto europeo anche attraverso disposizioni che modificano norme oggetto di procedure di infrazione avviate nei confronti della nostra Repubblica o con norme che permettono di chiudere casi di precontenzioso. Ciò avviene su un'infinità di tematiche, sulle norme antidiscriminazione, sulla libera circolazione di persone, beni e servizi, sul codice degli appalti, sulla sicurezza, sulla giustizia o sul recepimento di direttive europee in materia di armi. Si affronta il tema della criminalità informatica, su cui l'Italia fra l'altro non ha correttamente recepito una direttiva. C'è il tema relativo alle nuove fattispecie delittuose e alla modifica delle aggravanti dei delitti di sfruttamento sessuale dei minori e violenza sessuale a danno dei minori, altro ambito in cui si è aperta una procedura di infrazione. C'è il capo relativo alla fiscalità, alle dogane, quello relativo agli affari economici e monetari, quello relativo alla sanità, alla medicina veterinaria, alla sperimentazione sugli animali, su cui la nostra Commissione ha rilevato l'inadeguatezza dei fondi previsti per arrivare allo sviluppo di metodi necessari e alternativi. Mi fermo, ma l'elenco sarebbe ancora molto lungo. Era però necessario fornire uno sguardo di insieme che provasse a far capire di quante situazioni si occupa questa legge e quanto i commissari della 14ᵃ Commissione debbano lavorarvi con estremo impegno. Sono diverse, quindi, le considerazioni che mi vengono in mente rispetto al voto di oggi. Vi è, innanzitutto, la difficoltà di far conoscere per la loro importanza questo tipo di provvedimenti ai cittadini italiani, sebbene questi testi così complessi, per quanto ne è stato finora, insistano fortemente su aspetti della loro vita quotidiana. La mancanza di consapevolezza è indubbiamente una nostra responsabilità, ovvero non siamo capaci di far percepire agli italiani che l'Europa e il suo ordinamento non sono qualcosa di astratto, lontano e influente. E forse dovremmo averlo più chiaro anche noi legislatori stessi, così da non doverci ritrovare poi per mesi e mesi a mettere mano a segnalazioni per normative fatte male o mancanti in eccesso o in difetto. Le procedure di infrazione aperte nei confronti dell'Italia sono 88. Sono tante, sono troppe e sono in aumento rispetto al 2018. In questo provvedimento abbiamo cercato di sanarne alcune. Il numero significativo di procedure, tuttavia, ci mette davanti a un dato incontrovertibile: abbiamo purtroppo una scarsa capacità di stare in linea con la legislazione comunitaria. Il documento che abbiamo redatto in Commissione è il frutto di un dibattito costruttivo, che ha visto tutte le forze politiche collaborare in maniera assolutamente proficua; ed è un documento ulteriormente allargato rispetto al lavoro già molto importante che era arrivato dalla Camera. Il punto centrale però resta la complessità del provvedimento. Il Gruppo Forza Italia ha presentato una serie di emendamenti e di ordini del giorno su cui si sono trovate delle convergenze, che impegnano il Governo a intervenire con una serie di iniziative, con particolare riferimento per esempio alla ricerca - settore a noi molto caro - con un ordine del giorno che impegna a stanziare adeguate misure di finanziamento per lo sviluppo di nuovi approcci metodologici che non prevedano l'uso di sperimentazione sugli animali, cercando così di sanare una procedura di infrazione del 2013. Ci sono poi molti altri input, alcuni purtroppo disattesi, soprattutto relativamente al settore medicale e alla sicurezza, dove mi preme ringraziare l'impegno accorato della collega Giammanco, che tanto si è spesa per i sistemi di videosorveglianza a tutela dei minori, dei disabili e degli anziani. Ora però permettetemi di fare un piccolo appunto. Spesso e volentieri in 14ᵃ Commissione ci troviamo di fronte a provvedimenti di questo tipo, nei quali si discute di tutto, su tante competenze, da vari punti di vista, sebbene i commissari, nonostante la loro buona volontà e il sensibile impegno, non siano - né potrebbe essere altrimenti - onniscienti. Questo - a mio avviso - è un grosso limite, non tanto per il lavoro di noi membri della Commissione, quanto per il Parlamento italiano; e la legge europea - come ho insistentemente detto - è esemplificatrice di questo limite. Dover impegnare così tanto tempo per un provvedimento come questo, che di fatto è un correttivo di errori o dimenticanze del Parlamento stesso, è un controsenso. Non possiamo far finta che l'Europa, le sue istituzioni e il suo ordinamento non impattino sul nostro modo di legiferare. Questo approccio non è efficace: è dannoso e soprattutto è costoso. L'esperienza del Covid ci ha dato prova concreta di quanto i singoli Stati membri siano interconnessi tra di loro e di quanto l'Europa sia necessaria, se definita da un'ossatura coesa e chiara dal punto di vista non solo valoriale, ma anche procedurale. Il PNRR non ci consente più di legiferare in completa autonomia, al punto tale, in alcuni casi, di scegliere deliberatamente di incorrere in procedure di infrazione a cui poi dobbiamo puntualmente porre rimedio successivamente. Mi permetto quindi di fare un appello affinché il coinvolgimento della 14ᵃ Commissione, così come quello del Dipartimento per le politiche europee, sia considerato sempre più un passaggio fondamentale per legiferare in maniera efficace. Gli italiani ci hanno chiesto di essere presenti, efficienti e veloci. Ci sono state volte in cui siamo stati lenti, nostro malgrado, perché quello che abbiamo dovuto affrontare ha comprensibilmente modificato il percorso di alcuni provvedimenti. Altre volte però - e questa legge ne è la prova - la nostra velocità stenta perché ci troviamo a dover fare due, se non addirittura tre volte lo stesso percorso. Questo non vuol dire ovviamente piegarsi alla legislazione europea senza spirito critico, ma vuol dire intensificare il rapporto con i nostri europarlamentari e approcciarsi ai provvedimenti con più pragmatismo e più precisione.
2021-11-03	FdI	DeCarloLuca	Signor Presidente, ringrazio il senatore Fazzolari per aver portato di nuovo all'attenzione dell'Assemblea la questione relativa al nutri-score. Sappiamo benissimo che grazie a Fratelli d'Italia, sia in questo ramo del Parlamento sia alla Camera, abbiamo definito la linea di tutto il Parlamento rispetto a questo tema; una linea di difesa del prodotto italiano che, come voi ben sapete, è sotto attacco, non tanto da parte della concorrenza extraeuropea, ma proprio di quelle nazioni europee che non intendono copiare la nostra capacità in termini di origine e qualità, ma piuttosto limitare la nostra incidenza nei mercati attraverso una forte discriminazione dei prodotti italiani e soprattutto delle tradizioni e dei metodi secolari con i quali i nostri prodotti sono realizzati. Pertanto, visto che l'Unione europea si avvia verso una presidenza francese, che sappiamo tutti essere tra i maggiori sponsor del nutri-score, di questo sistema fortemente discriminante per i nostri prodotti, oggi più che mai diventa ancora più importante riuscire ad attuare un contrasto in tutte le sedi facendo lobby. Va fatto soprattutto adducendo la scientificità dell'inutilità del sistema, perorando quello che invece è il Nutrinform battery che proprio lo Stato italiano ha posto come miglior baluardo della salute pubblica, riuscendo però a coniugare anche la tutela dei nostri prodotti. Quindi, oggi nella legge al nostro esame diventa ancora più importante sottolineare una volta di più l'importanza di opporci a quanto evidenziato, tutti assieme, senza bandiere politiche; ricordo che Fratelli d'Italia è il primo partito che ha posto la questione all'attenzione del Parlamento, condividendola di fatto con tutti, ben sapendo che si raggiunge un obiettivo solo quando c'è la massima condivisione. In questo caso ne abbiamo assolutamente bisogno perché non stiamo discutendo di un prodotto di Fratelli d'Italia, ma dell'intero sistema nazionale di produzione agroalimentare, il cui export, come voi sapete, ha ormai oltre 50 miliardi di fatturato; ciò oggettivamente mette un po' in difficoltà e in allerta gli altri Stati che vorrebbero invece, discriminando noi, tutelare magari le loro produzioni o spostarsi verso produzioni che hanno poco a che fare con l'origine e la qualità e molto magari con il laboratorio. Credo che la carne sintetica sia l'esempio lampante di come si vorrebbe il mondo di domani. Non occorre essere scienziati, basta semplicemente prendere il libro di Bill Gates dove c'è scritto, per filo e per segno, il punto di caduta all'interno del quale si vorrebbero far convergere le politiche agricole. Siamo convinti che la nostra Nazione si debba dotare invece di un piano agricolo nazionale strategico e serio, che tenga anche in considerazione il fatto che molte Nazioni d'Europa fingono di esserci amiche, ma in realtà tendono a discriminare sempre il nostro prodotto in nome di altre culture, ma soprattutto di un sistema di vita diverso dal nostro, che non è certo fondato sulla tradizione e sulla qualità dei cibi.
2021-11-03	FdI	FazzolariGiovanbattista	Con l'emendamento 1.4 poniamo una questione di civiltà, che Fratelli d'Italia ha provato più volte a porre in ogni sede. Come è possibile che l'Unione europea, giustamente così attenta al rispetto dei diritti umani, ai diritti di ogni cittadino, ai diritti delle minoranze, ai diritti delle donne e ai diritti degli omosessuali, faccia finta di non sapere che stringe in continuazione accordi di tutte le nature con Paesi che non rispettano tali diritti? La reputiamo una grande anomalia e una grande ipocrisia. Per questo abbiamo chiesto che l'Italia si impegni in Europa affinché vengano vietati accordi culturali e di formazione con gli Stati che nel proprio ordinamento prevedono leggi che non riconoscono la piena parità di diritti alle donne e che prevedono al loro interno il reato di omosessualità. Non stiamo dicendo di non avere rapporti diplomatici; stiamo circoscrivendo la questione agli accordi culturali e formativi, perché magari, come è già avvenuto con l'accordo con il Qatar, con l'unico voto contrario di Fratelli d'Italia, diventa bizzarro favorire gli interscambi culturali delle nostre scolaresche col Qatar, dove è previsto il reato di omosessualità. Non ha molto senso. Per questo chiediamo tale impegno e ci auguriamo che il Governo voglia accogliere questi emendamenti di buon senso di Fratelli d'Italia.
2021-11-03	FdI	FazzolariGiovanbattista	Il primo prevede di dare concretezza a quanto chiesto dall'Unione europea, vale a dire di adoperarsi per difenderne i confini esterni e contrastare l'immigrazione illegale di massa. Anche questo, infatti, non è scontato: la Sinistra italiana crede sia giusto aprire i confini all'immigrazione illegale di massa, ma l'Unione europea non è d'accordo e in ogni sede dice agli Stati membri, ma soprattutto all'Italia, di controllare i propri confini. Pensiamo che questo debba essere fatto, anche per non far diventare l'Italia il campo profughi d'Europa, quindi chiediamo un impegno concreto del Governo su questo.
2021-11-03	FdI	FazzolariGiovanbattista	L'Europa ci chiede poi di controllare i confini esterni dell'Unione europea; cosa che tutti fanno e che l'Italia invece non fa. Da inizio anno sono sbarcati illegalmente in Italia più di 50.000 clandestini. Nel 2019, nello stesso periodo, con Salvini al Ministero dell'interno, invece dell'attuale ministro Lamorgese, ammontavano a 8.400; sei volte di meno. A tale proposito poniamo un problema al resto d'Europa, che infatti chiede all'Italia di rispettare il Patto per la migrazione, controllando i propri confini. Dodici Stati europei hanno firmato una lettera chiedendo alla Commissione di poter utilizzare fondi europei per costruire barriere per fermare l'immigrazione illegale di massa. Noi di Fratelli d'Italia pensiamo che il Governo italiano debba firmare quella lettera, perché così potremmo avere risorse europee per bloccare, per esempio, la partenza dei barconi dal Nord Africa, invece di chiedere soldi all'Unione europea per accogliere sempre più immigrati illegali.
2021-11-03	FdI	FazzolariGiovanbattista	La risoluzione di maggioranza dunque, non può essere allora la nostra. Pensiamo invece che l'Europa debba rivendicare la propria identità, far valere a livello internazionale la propria forza commerciale per imporre dazi di civiltà e costringere Cina e India, per prime, a rispettare l'ambiente e i diritti umani e che compito dell'Europa, prima di ogni altra cosa, sia quello di difendere la propria civiltà fatta di ragione, democrazia e libertà. Tale sarebbe la nostra Europa, ma non è questa la direzione che sta prendendo.
2021-11-03	FdI	FazzolariGiovanbattista	Signor Presidente, anche quest'anno il Parlamento compie il suo atto formale per adeguare il proprio ordinamento all'ordinamento dell'Unione europea. La potremmo chiamare la legge ubi maior, minor cessat. Lo dice l'Europa e il Parlamento italiano ha solamente il compito di obbedire. Tuttavia, noi non la pensiamo così e viene subito in mente tutto il dibattito sulla presunta superiorità dell'ordinamento europeo su quello interno. Adesso è sotto i riflettori la Polonia, perché la sua Corte costituzionale ha avuto l'ardire di dire che la Costituzione polacca viene prima dell'ordinamento europeo. Eppure non c'è stato scandalo quando identiche affermazioni le ha fatte la Corte costituzionale tedesca, le ha fatte la Francia, le ha fatte la Danimarca e le hanno fatte altri Paesi; non c'è stato scandalo in Europa, non c'è stato scandalo in Italia e non c'è stato scandalo sui nostri media. C'è invece scandalo, perché la stessa cosa la dice la Polonia. A noi sembra scontato che la Costituzione italiana venga prima dell'ordinamento europeo, come abbiamo sempre detto. C'è una proposta di legge di riforma costituzionale di Fratelli d'Italia, a prima firma proprio di Giorgia Meloni, per ribadire questo concetto. Pensiamo questo perché proviamo a mettere in linea determinati concetti: l'articolo 1 della nostra Costituzione afferma che la sovranità appartiene al popolo, che vota i propri rappresentanti nel Parlamento italiano, che ha il potere legislativo e in questo modo la cosa si regge. Se invece diciamo che la supremazia è dell'ordinamento europeo, poiché tutti sappiamo che la funzione legislativa nell'Unione europea è prevalentemente in capo al Consiglio europeo, e quindi ai Governi, stiamo di fatto trasferendo il potere legislativo dal popolo e dal Parlamento ai Governi e tale questione non dovrebbe essere scontata, ma noi la diamo per scontata. Inoltre, l'articolo 11 della nostra Costituzione stabilisce che l'Italia può porre delle limitazioni alla propria sovranità, ma lo può fare in condizioni di parità con gli altri Stati. Quali condizioni di parità ci sono se la Germania dichiara la prevalenza della propria Costituzione sulle norme europee e noi non lo facciamo? Significa di fatto subordinare l'ordinamento italiano a quello tedesco e non si può fare. Pertanto pensiamo che vada posto con forza dal Governo italiano il concetto della supremazia degli Stati nazionali sull'ordinamento europeo, così come da sempre fa con grande trasparenza il Gruppo dei conservatori e riformisti europei (ECR) nel Parlamento europeo del quale è presidente Giorgia Meloni. Lo diciamo con trasparenza e con la stessa trasparenza chiediamo che almeno le regole siano uguali per tutti. Pertanto, posto che per noi ci deve essere la supremazia dell'ordinamento interno, se altri sostengono invece la supremazia dell'ordinamento europeo, almeno dovrebbero avere comportamenti conseguenti. Secondo la norma europea non può essere introdotto un green pass che faccia discriminazione tra vaccinati e non vaccinati, eppure il nostro Governo filoeuropeo introduce un green pass che fa chiara e voluta discriminazione tra vaccinati e non vaccinati. Mi chiedo pertanto come funziona questa supremazia dell'ordinamento europeo: procede un po' a fantasia, a seconda se va più o meno bene o di chi governa? Per di più si introduce un vincolo come il green pass, privo di ogni base scientifica. Siamo contenti che in questi giorni sui media stia emergendo l'enorme anomalia di cui Fratelli d'Italia ha parlato fin dal primo giorno in ogni sede, compresa questa, osservando che il green pass dura dodici mesi e chiedendo quanto dura la copertura vaccinale. Il green pass dura dodici mesi, ma il Governo non è in grado di dirci quanto dura la copertura vaccinale. Questo non ha una base scientifica, ma è qualcosa da apprendisti stregoni. Lo stesso vale per la privacy: in ambito europeo è vietato scavalcare la privacy dei cittadini europei. Nel vostro decreto-legge "capienze" è inserita una norma meravigliosa per cui tutte le banche dati della pubblica amministrazione possono comunicare tra loro e agire di conseguenza. Ricordate la polemica che avevamo fatto, per esempio, proprio sul green pass, sul cashback o sulla lotteria degli scontrini? Ci chiedevamo se per caso non ci stavate prendendo in giro e un domani avreste varato una norma per cui le banche dati pubbliche avrebbero comunicato tra di loro e agito di conseguenza. Guarda caso tale previsione è presente nel decreto-legge "capienze", quindi l'Agenzia delle entrate potrà avvalersi di tutte le banche dati pubbliche, compresa quella del cashback; l'Unione europea in teoria afferma che questo non si può fare, eppure voi lo fate. In Unione europea funziona così: si invoca lo stato di diritto contro il non gradito Governo polacco perché violerebbe l'indipendenza della magistratura polacca, ma poi lo scandalo Palamara, che ha visto una magistratura non sottoposta al Governo, ma direttamente alle correnti del Partito Democratico, va bene.
2021-11-03	FdI	MalanLucio	Aggiungo che effettivamente c'è una serie di norme che vanno a fare ulteriori regali: due anni di proroga, in sostanza, alle concessionarie degli autogrill, delle stazioni di servizio, sia dal punto di vista carburanti, sia dal punto di vista cibo e ristorazione. Ricordo che la proroga delle concessioni è vietata dall'Unione europea, ma questo Governo è europeista solo a fasi alterne. Quando l'Europa fa comodo, bene; se non fa comodo, noi facciamo le cose per conto nostro, preparando il grande regalo ai Benetton - questi in confronto sono proprio gli spiccioli, neanche la mancia - che consiste nel pagare 8 miliardi (più di quello che la legge consentirebbe) la quota di maggioranza della società Autostrade da parte di Cassa depositi e prestiti, a spese naturalmente dei cittadini, che per diciotto anni si troveranno degli aumenti micidiali sulle tariffe.
2021-11-03	LN	BossiSimone	Non può esistere Schengen senza un controllo delle frontiere europee, così come non può esistere un'Europa senza il controllo delle proprie frontiere esterne.
2021-11-03	LN	BossiSimone	Per questo si accolgono con favore i passaggi dedicati allo sviluppo delle partnership con i Paesi del vicinato meridionale, che si leggono nella relazione. È importante ridare la giusta centralità al Mediterraneo - come si legge sempre nella relazione - ma soprattutto è importante che tali propositi si traducano, una volta per tutte, in impegni concreti. È dunque fondamentale mantenere le allocazioni finanziarie dei fondi per la dimensione esterna dell'Europa concentrate nello scacchiere meridionale, in particolare nei confronti dei Paesi del Nord Africa, perché soprattutto in tema di stabilizzazione del Nord Africa e immigrazione il nostro Paese non potrà mai fare affidamento sull'intera Unione europea. Abbiamo già visto cosa comporta demandare i nostri interessi strategici sul Nord Africa in sede europea. Il caos post 2011 credo rappresenti un grande insegnamento, da non ripetere. Al contrario, l'Italia potrebbe muoversi in partnership con la Spagna, un Paese che ha interessi convergenti con i nostri. Inoltre, più che ipotizzare improbabili progetti di autonomia strategica con l'Unione europea o eserciti comuni, sarebbe importante per l'Italia riportare l'attenzione della NATO nella cooperazione tra le due organizzazioni, che possono essere complementari su molti aspetti, relativi alla sicurezza e allo sviluppo dei partenariati. Sulla questione della Libia, è ormai conclamato il terreno di scontro tra due potenze, Turchia e Russia, con l'Italia uscita completamente di scena dal punto di vista militare. Detto questo, possiamo però avere un ruolo economico importante: le nostre aziende e le istituzioni libiche vogliono la nostra presenza e il nostro know-how. Puntare sullo sviluppo economico di questa terra vuol dire fare prevenzione per la nostra sicurezza. Per quanto riguarda la Tunisia, il dato importante e sintomatico della poca accuratezza che il nostro Paese concede alla politica estera è il fatto che, in 187 pagine di relazione programmatica, non sia nominata la Tunisia, e questo per me è un errore molto grave. Si tratta di un Paese che sta implodendo dal punto di vista economico, sociale e politico, con una disoccupazione giovanile che arriva al 30 per cento e che, durante la pandemia, ha visto chiudere un terzo delle proprie piccole e medie imprese. In questo tessuto sociale, che si sta disintegrando, è bene ricordare che la Tunisia è il Paese che ha dato più combattenti alla causa jihadista, in Siria e in Iraq, e che rappresenta già oggi la principale quota di provenienza dei migranti nel nostro territorio. Nel 2020 la Tunisia è stata dichiarata Paese di origine di quasi il 38 per cento dei migranti sbarcati in Italia, confermando oltretutto un fenomeno in forte aumento negli anni precedenti. Si tratta di un Paese che è sull'orlo della disintegrazione socio-economica, confinante con la Libia, distante solo 78 miglia della Sicilia e 39 miglia da Pantelleria. Nonostante tutto, questo è un tema non considerato nel nostro dibattito politico. C'è poi la questione della Cina: al contrario dello scenario nordafricano, il contenimento della Repubblica popolare cinese deve essere un tema di interesse europeo. In questo contesto la UE non deve avere ambiguità nell'allinearsi agli interessi transatlantici. È un bene che nella relazione programmatica si evidenzi l'importanza di stringere accordi con gli alleati nello scenario asiatico, come in Corea del Sud e in Giappone; meno bene, però, che non vi sia menzione dei rischi collegati all'ascesa cinese. Anche l'Unione europea deve svolgere la sua parte e nella definizione delle Strategic compass, il documento sulle future priorità strategiche dell'Unione su difesa e sicurezza, che avverrà nel 2022, sarà fondamentale ricavare un ampio spazio sui rischi connessi all'espansionismo militare ed economico della Cina. Per finire, vorrei fare un passaggio sul patto di stabilità. Si apprende che nella primavera del 2022 la Commissione europea punta a mettere in campo una sua proposta per rendere sostenibile il percorso di riduzione dei debiti pubblici. Le ripercussioni economiche della pandemia non finiranno in breve tempo e sono diversi gli esponenti europei che ribadiscono come questo non sia più il tempo dell'austerità. La Commissione europea ha ipotizzato la possibilità di scorporare dal rapporto tra deficit e PIL gli investimenti green, proposta che come Gruppo abbiamo portato in diverse risoluzioni, anche nel corso della presente legislatura. Questo approccio va mantenuto e allargato a diverse tematiche. Gli investimenti che riguardano e tutelano il futuro della stessa UE vanno il più possibile incentivati.
2021-11-03	LN	BossiSimone	Sto concludendo, signor Presidente. La stessa cosa dicasi per le regole di stabilità, che ormai si sono dimostrate inadeguate all'appuntamento con la storia. Una nuova grande crisi ha infatti certificato l'inadeguatezza dei limiti europei. Questa è dunque una riflessione che va fatta ed è un cambiamento che va affrontato, se non vogliamo arrivare a nuove e ben più gravi fratture all'interno dell'Europa.
2021-11-03	LN	PazzagliniGiuliano	I tre articoli modificano non solo l'articolo 9 della Costituzione, che per me è importante perché è inserito tra i primi dodici, che contengono i diritti inviolabili, ma anche l'articolo 41, l'iniziativa economica dei privati non possa svolgersi in danno per l'ambiente e per la salute. Anche questa è una previsione molto importante, anche se in me genera un po' di amarezza perché queste modifiche incredibilmente per una strana ironia del destino le andiamo a introdurre dopo un G20 e a una COP26 che sono stati molto deludenti da questo punto di vista, perché gli impegni sono stati generici e soprattutto perché il paradosso che si è creato è che i Paesi virtuosi tendono a diventarlo sempre di più - tra questi metto l'Italia e l'Europa perché non ci dimentichiamo che, ad esempio, tra i 120 fiumi che immettono più plastica nell'oceano solo uno è europeo - e i Paesi meno virtuosi, puntando a procrastinare sempre di più i loro impegni, tendono a diventarlo sempre meno. Questo, però, diventa un suicidio anche economico perché è evidente che queste limitazioni, probabilmente in qualche caso giuste e legittime, rappresentano un discapito per l'economia.
2021-11-03	M5S	PisaniGiuseppe	È necessario che i decisori politici si impegnino più concretamente per ridurre l'inquinamento ambientale e spero che, come è già stato detto dalla collega Maiorino, alla Cop26 in corso a Glasgow si possano trovare maggiore coraggio e sinergia tra le Nazioni e si possa pervenire ad accordi più stringenti per contenere le emissioni climalteranti. È vero, come è stato detto ieri, che l'Europa è responsabile solo dell'8-9 per cento delle emissioni in atmosfera, ma è altrettanto vero, come ha giustamente detto il collega Toninelli poc'anzi, che Europa e Stati Uniti hanno cominciato per primi ad inquinare il pianeta, bruciando miliardi di tonnellate di combustibili fossili.
2021-11-03	M5S	ToninelliDanilo	In Italia, signor Presidente, il 76 per cento degli animali è allevato in gabbia per un totale di 45 milioni: a Brescia ci sono più suini che persone. Questi 45 milioni di animali producono gas serra e consumano le risorse del territorio, tra cui tonnellate di acqua potabile. Siamo il diciassettesimo Paese in Europa per allevamenti virtuosi; ai primi posti, invece, a differenza nostra, ci sono Paesi come Svezia e Germania, con solo il 12 e il 15 per cento di animali allevati in gabbia.
2021-11-03	M5S	TrentacosteFabrizio	Signor Presidente, in Sicilia il prezzo del latte riconosciuto ai produttori è di molto inferiore a quello dell'acqua e, in particolare, in provincia di Enna, dove, come ho denunciato più volte, si paga il costo della risorsa idrica più alta d'Italia (circa 4 euro al metro cubo). Gli allevatori sono allo stremo. Oggi il latte viene pagato 38 centesimi al litro, ma il rincaro dei costi dell'energia e l'aumento dei prezzi delle materie prime stanno mettendo in ginocchio parecchi produttori, azzerando i guadagni e creando una costante perdita strutturale. Paradossalmente più producono e più si indebitano. Nei primi sei mesi di quest'anno la perdita media sul comparto nazionale ammonta a circa 250 milioni di euro. Lo denunciano da tempo le associazioni di categoria impegnate nel tavolo tecnico istituito presso il Ministero delle politiche agricole dei cui lavori auspichiamo un esito rapido e positivo. Il ministro Patuanelli, intervenuto alla Camera dei deputati sulle iniziative a sostegno degli allevatori, ha affermato che il tema del prezzo di vendita non è elemento che può sfuggire alle politiche del Governo. Chiediamo alla filiera un gesto di corresponsabilità per aumentare il costo al litro alla stalla. Riteniamo che ci sia lo spazio, fin dalla riduzione dei costi dei mangimi per l'innalzamento di 3 centesimi del prezzo alla stalla. Le aziende casearie e la grande distribuzione organizzata sulle quali grava il rincaro dell'energia non sembrano purtroppo disposte ad accettare aumenti sul prezzo della materia prima e ciò sta creando alcuni ritardi sui lavori del tavolo ministeriale. Questo atteggiamento tiene sotto scacco gli allevatori la cui condizione è aggravata dall'importazione di latte e prodotti semilavorati dall'Europa orientale a scapito della qualità e di una sana concorrenza, danneggiando irrimediabilmente le eccellenze alimentari del made in Italy. Da settimane la situazione è immutata, tanto da far rischiare la crisi all'intero settore, soprattutto nel Meridione d'Italia. Ad esempio in Puglia, nell'ultimo anno, hanno cessato la loro attività circa 121 allevamenti. È fondamentale che i produttori facciano sistema e che le associazioni di categoria svolgano il loro ruolo con determinazione e autorevolezza. Governo e Parlamento faranno la loro parte, intervenendo sul piano normativo, destinando maggiori risorse attraverso i contratti di filiera e con interventi a sostegno del comparto già dalla prossima legge di bilancio. Ma rimango convinto che sia necessario definire un prezzo minimo di produzione, nel rispetto del libero mercato, che riconosca un compenso equo agli allevatori italiani, dando dignità al loro lavoro e senza gravare sul costo finale al consumatore.
2021-11-03	PD	NanniciniTommaso	Signor Presidente, colleghe senatrici, colleghi senatori, nell'anticipare il voto favorevole del Partito Democratico alla legge europea vorrei ringraziare i relatori, il presidente Stefano e il collega Candiani, per il lavoro di sintesi importante che hanno fatto nel percorso del provvedimento al Senato. Vorrei anche ringraziare tutti i Gruppi della Commissione che nel rapporto con il Governo - nel quale non sono mancati dei momenti dialettici, come è sano che sia in un sistema istituzionale maturo - hanno certamente saputo trovare un momento di condivisione e di sintesi finale. Il provvedimento che stiamo per approvare è ampio, essendo costituito da 48 articoli e vari ordini del giorno. Il primo punto che voglio sottolineare, come già rilevato ieri dalla collega Bonino in discussione generale, è che ovviamente si tratta di una legge europea importante perché agevola la chiusura di diverse procedure di infrazione. A settembre 2021 vi erano ancora 97 procedure di infrazione aperte, delle quali 62 per violazioni del diritto dell'Unione europea e 35 per il mancato recepimento delle direttive. Si tratta non solo di un tema di credibilità e di rapporto tra ordinamento italiano ed europeo, ma anche di un tema finanziario. Il nostro Paese, a seguito di condanne della Corte di giustizia ai sensi dell'articolo 260 del Trattato sul funzionamento dell'Unione europea, ha già pagato 751 milioni di euro per infrazioni; 751 milioni dei contribuenti italiani in un momento in cui siamo giustamente preoccupati di come spendere bene e velocemente risorse importanti, che vengono dalla mutualizzazione del debito e da strumenti comuni dell'Europa. Sarebbe un peccato se le istituzioni sprecassero soldi e risorse pubbliche in questo modo. Gli interventi che abbiamo discusso nella legge europea sono molto eterogenei, dalla circolazione delle autovetture ai cosmetici, agli appalti, alla finanza, alle agenzie immobiliari, alla videosorveglianza: non ci siamo fatti mancare niente. È una lunga lista di impatti micro regolatori. Si tratta di interventi necessari, che però - diciamocelo, colleghe e colleghi - rischiano di dare un'immagine delle misure e del diritto dell'Unione europea come di una sommatoria di micro interventi regolatori. Nella mia dichiarazione di voto voglio pertanto soffermarmi solo su tre articoli, che sfuggono alla logica di sommatoria di micro regolamentazione e provano a introdurre innovazioni procedurali per rafforzare il ruolo del Parlamento nella discussione delle scelte politiche che si prendono in Europa. Il primo è l'articolo 40, che modifica la legge n. 234 del 2012, per rafforzare il ruolo del Parlamento nel processo che porta a costruire la posizione italiana in sede europea. Nel rispetto della flessibilità negoziale dovuta all'Esecutivo in sede europea, è importante che il Parlamento si esprima e discuta, anche con atti di indirizzo preventivi, prima che ci siano appuntamenti importanti in cui l'Italia assume posizioni sulle scelte europee attraverso il Governo. L'articolo 40 quindi rafforza il ruolo del Parlamento nelle scelte politiche europee, attraverso l'azione del Governo. L'articolo 41 prevede - come già previsto per la legge di delegazione europea - che anche per la legge europea ci sia la possibilità di un secondo disegno di legge semestrale. Ciò ha due vantaggi: il primo consiste nell'accorciare i tempi per rispondere a procedure di infrazione e quindi evitarle, avendo in esame due provvedimenti nel corso di un anno; il secondo vantaggio è avere una discussione più precisa e puntuale sulle scelte di merito, perché con due provvedimenti usciamo in modo migliore dalla logica del disegno di legge omnibus, in cui dobbiamo inseguire micro interventi con mille emendamenti. Il terzo articolo su cui mi soffermo è il 43, in cui si prevede e si rafforza il ruolo del Parlamento e delle Commissioni competenti nel controllo e monitoraggio dell'attuazione del Piano nazionale di ripresa e resilienza. Dopo le relazioni semestrali del Governo, si sollecitano le Commissioni competenti a valutare, anche mediante audizioni dei soggetti attuatori e dei responsabili dei progetti o sopralluoghi nei territori, l'attuazione dei progetti del Piano nazionale di ripresa e resilienza. È importante che anche il Parlamento abbia una forte attività di controllo e ispettiva su scelte così strategiche per il futuro del nostro Paese. Si tratta di tre articoli che rafforzano il ruolo del Parlamento nelle discussioni sulle scelte europee. Tuttavia, il ruolo del Parlamento - care colleghe e cari colleghi - non sta solo nelle innovazioni procedurali: sta anche nella nostra capacità di utilizzare le innovazioni con forte volontà politica e forte consapevolezza del nostro ruolo. Oggi abbiamo approvato vari ordini del giorno, uno anche all'articolo 24, il G24.100. Abbiamo accettato la riformulazione proposta dal Governo (invece che «si impegna a», «si impegna a valutare la possibilità di») per non aprire una discussione sulle formule, ma la sostanza non cambia. C'è stato un ordine del giorno approvato all'unanimità in Commissione che dà un impegno preciso al Governo e adesso c'è un ordine del giorno che dà un impegno chiaro al Governo in Aula: nella riforma e nella digitalizzazione del diritto societario si può fare qualsiasi cosa, ma non concedere un monopolio di fatto all'ordine notarile. Si può scrivere quell'ordine del giorno come si vuole, ma - ve lo dico però da parlamentare - c'è un impegno preciso del Parlamento: nella legge di concorrenza si passerà dagli ordini del giorno alle norme e in queste ultime il Parlamento valuterà se si risponde agli impegni che il Parlamento stesso consegna al Governo, quale che ne sia la formula, o alle richieste di qualche lobby. Anche questo vuol dire valorizzare il ruolo del Parlamento. Come avevo già anticipato, dichiaro il voto favorevole del Partito Democratico alla legge europea.
2021-11-04	FI	AimiEnrico	Signor Presidente, ringrazio il Governo per la presenza. Colleghi, nella famiglia di ciascuno di noi c'è una storia - a volte più storie - di ragazzi partiti per il fronte. Ricordo l'ultima classe chiamata al fronte che indossò quella divisa, la divisa italiana, e portò con onore le armi: la classe del 1899. Erano ragazzini e, come è stato ricordato in quest'Aula, arrivavano dalle parti più disparate della nostra Patria ed erano perlopiù provenienti da famiglie estremamente umili. Persone che lavoravano la terra, chiamate al fronte per difendere, come si diceva allora, i sacri confini della Patria. Una parola che oggi risulta, forse, demodé, ma non dobbiamo pensare che quella tragedia appartenga solo a quell'epoca, perché altri conflitti, purtroppo, stanno infettando il Pianeta. È smentito quello che diceva Francis Fukuyama, qualche anno fa, in un suo non dimenticato libro, «La fine della storia»: la storia non finisce; la storia, purtroppo, tragicamente continua, con le sue aberrazioni e con le sue tragedie, e bisogna essere pronti anche a questi eventi. Per questo dobbiamo ricordare, con sentimento di estrema e forte gratitudine, non solamente la data del 4 novembre, la festa delle Forze armate, ma i cento anni del Milite Ignoto, che li rappresenta tutti, i caduti di quella terribile guerra civile europea. Forse vincemmo quella guerra, ma perdendo la pace, perché la Seconda guerra mondiale non fu altro che la prosecuzione, tragica, della Prima guerra mondiale Ho ricordato all'inizio che nella storia di ciascuno di noi, a volte, emergono i vecchi ricordi, impacchettati con un fiocco: a me è capitato di trovare vecchie fotografie. Dei miei nonni, uno era capitano di cavalleria dell'armata austro-ungarica, così come uno zio è morto sul Carso sempre con l'armata austro-ungarica. La sua è una storia tenerissima. Aveva diciassette anni, era al fronte e aveva conquistato, dopo tanti mesi di prima linea, una licenza. Stava per tornare a casa, a Bolzano. Sentì che il suo reparto era attaccato: tornò su per difendere i suoi commilitoni e perse la vita. Mio nonno paterno, invece, era capitano medico nella Prima guerra mondiale. Quindi, sono cresciuto con due diverse identità, se vogliamo, ma in realtà è un'identità unica, perché quella tragedia colpì veramente tutta l'Europa in maniera estremamente forte. Oggi, il ricordo del Milite Ignoto in ogni città, con il suo passaggio e la traslazione da Aquileia a Roma, è, secondo me, un atto dovuto, un omaggio che noi dobbiamo rendere a quei giovani, che avranno per sempre sedici, diciassette, venti anni. Momenti difficili per le madri, quando arrivava il telegramma che annunciava una morte. Quindi, un sentimento che non è solo patriottico. Non c'è solo la Patria, ma, almeno in me, c'è anche la "matria". È un concetto che gli storici stanno evidenziando. Forse appartiene alle piccole identità, che sono, però, anche le identità vere. È nostro dovere, quindi, con la solennità che si deve loro, ricordare oggi tutte le vittime di quei giorni. C'è una frase che mi ha colpito e che ricorda mirabilmente quel tempo. Si riferisce ad un soldato, che dice: dietro di me sono tutti fratelli, anche se non li vedo e non li conosco bene. Cerchiamo di onorare questa data, con quel sentimento vero che appartiene a tutti coloro che si sentono debitori nei confronti di questa generazione che pagò un tributo altissimo alla libertà e alla pace.
2021-11-04	FI	ModenaFiammetta	La commissione ministeriale Castelli aveva dato delle indicazioni con riferimento sia al nuovo, sia ai magistrati onorari attualmente in servizio (giudici di pace e magistrati onorari), tenendo conto delle indicazioni sia dell'Europa, che della Corte costituzionale. Ricordo che anche in Commissione lei, signor Ministro, ci disse che stavamo attendendo la sentenza della Corte costituzionale, che è poi stata adottata (sentenza n. 41 del 2021), con riferimento allo status. Ora sia come Gruppo che come Commissione avremmo necessità di comprendere gli intendimenti e le tempistiche del Governo. PRESIDENTE. Il ministro della giustizia, professoressa Cartabia, ha facoltà di rispondere all'interrogazione testé illustrata, per tre minuti.
2021-11-04	FI	ModenaFiammetta	È un tema vecchio e nuovo: vecchio, perché fu una delle prime questioni che sottoponemmo alla sua attenzione quando lei divenne Ministro; nuovo, perché nel frattempo sono intervenuti vari fattori, tra cui anche il rischio più che concreto di una procedura di infrazione da parte dell'Europa, stante una sentenza della Corte di giustizia europea che ha puntualizzato alcuni aspetti, a cominciare da quelli del diritto che spetterebbe alla magistratura onoraria in termini di lavoro a termine e, soprattutto, con riferimento a tutta una serie di tutele delle quali oggi è sprovvista.
2021-11-04	FdI	RuspandiniMassimo	Signor Presidente, intervengo raccontando la delusione e anche la difficoltà nei confronti di questo ennesimo decreto-legge omnibus - stavolta, tra l'altro, tra i più corposi e variegati - che tratta una summa che va dalle autostrade alle ferrovie, dal trasporto marittimo ai monopattini e all'extrabonus per i veicoli elettrici. Addirittura il parco della giustizia di Bari - non che non sia importante - viene inserito in questo enciclopedico processo. Ci sono poi le nuove identità digitali, le misure per i Comuni per fronteggiare l'emergenza epidemiologica, la Protezione civile per le isole minori, gli asili nido, il sistema portuale dello Stretto di Messina - come ricordava la nostra senatrice Drago - il ponte Morandi. Meritavano quantomeno la possibilità di essere approfondite tutte queste grandi questioni, che interessano la vita della nostra Nazione. Tutto ciò, invece, ci dà la possibilità di una riflessione, l'ennesima, non più rinviabile, sull'impalcatura dello Stato, sul senso stesso delle Commissioni e sul ruolo dei commissari. Poteva essere l'occasione, per il tanto celebrato Governo dei migliori, di affrontare la questione. E, invece, il Governo dei migliori, pur avendo la più grande maggioranza parlamentare che la storia ricordi, si comporta perfettamente in continuità con i Governi passati e non cambia nella forma, ponendo l'ennesima questione di fiducia. Come ricordava il nostro Capogruppo, questa ennesima fiducia è davvero disarmante per il modo in cui è nata: la paura di un emendamento proposto da Fratelli d'Italia con il voto segreto. Ciò vi consente però di concorrere a vincere il record detenuto dal Governo Monti. Questo è quello che volete fare, e l'abbiamo capito: volete battere il record del Governo Monti sul numero delle questioni di fiducia. Non cambia nella forma e non cambia nemmeno nella sostanza: siete forti con i deboli e deboli con i forti; duri, durissimi con i lavoratori dell'Alitalia, sui quali si scaricano senza alcuna pietà gli errori del passato, come nella peggiore tradizione neoliberista; morbidi, morbidissimi con i padroni, con la famiglia Benetton, al di là dei proclami. Sapete cosa sta accadendo al riguardo? Si sta strapagando la quota che i Benetton hanno in Autostrade per l'Italia, quando ci si potrebbe avvalere del diritto di recesso che è previsto dalla convenzione. Non è una cosa da poco: si spenderebbero 13 miliardi anziché 21. Gli 8 miliardi in più li pagheranno come al solito gli automobilisti italiani e il sistema Italia. Quindi, ancora una volta il Governo è forte con i lavoratori e debole con i padroni, come è successo con ITA e nei confronti dell'Europa, che ancora una volta nega all'Italia quello che ha fatto per la Francia e per la Germania. A differenza di Francia e Germania, noi abbiamo dato spazio e linfa vitale alle low cost; Francia e Germania le hanno tenute sapientemente lontane dagli aeroporti importanti. Quindi, ITA partirà con risorse per reggere un paio di inverni in perdita; poi arrivederci al prossimo Governo. Povera Italia. Altro che Governo dei migliori! Il Governo dei migliori ancora una volta - si vede nel decreto - non fa chiarezza su alcune questioni importanti. Penso - per esempio - a quella dei monopattini. Tutti siamo venuti a conoscenza dai telegiornali delle tragedie avvenute. Abbiamo chiesto con i nostri emendamenti un'adeguata regolamentazione del codice della strada o una copertura assicurativa necessaria anche per i privati. Siamo stati inascoltati: tutto ciò che abbiamo richiesto è chiaramente caduto nel dimenticatoio. Sulle aree interne previste all'articolo 12, con un nostro emendamento abbiamo discusso in Commissione in merito alla possibilità di poter accedere ai finanziamenti da parte dei Comuni più piccoli, che spesso hanno difficoltà e carenze di organico. È passato in cavalleria anche questo. Vi è poi una questione alla quale Fratelli d'Italia tiene molto. Mi riferisco alle patenti. Al di là delle grandi questioni, in Italia mancano circa 5.000 autisti, numero che arriverà a 17.000 nel prossimo biennio. Il nostro territorio pullula di vettori stranieri; le nostre strade sono percorse da aziende di autisti che agiscono - secondo noi - in un clima di concorrenza sleale nei confronti degli italiani. In questo caos le aziende italiane sono costrette ad assumere autisti comunitari o extracomunitari, semplicemente perché altrove in pochi giorni si riesce a prendere la patente pagandola 10 o 20 volte meno che in Italia. Da noi, per conseguire la stessa certificazione, impieghi sei mesi; negli altri Paesi la prendi in pochi giorni. Che bella Unione europea! Dulcis in fundo - ripeto quanto detto dai miei colleghi, con in testa il senatore Malan - c'è l'interessante emendamento per gli amanti del gossip inserito tra le disposizioni urgenti per la sicurezza della circolazione dei veicoli e di specifiche categorie di utenti. Uno penserebbe a qualcosa di più serio e invece no. Eccoci al lascito rabbioso delle vedove del disegno di legge Zan: vietata nelle strade e sui veicoli qualunque forma di pubblicità con un certo contenuto. Evito di leggere il contenuto dell'articolo perché, dietro una patina così politicamente corretta, sappiamo bene che cosa si nasconde. È un motivo in più per Fratelli d'Italia per votare contro.
2021-11-04	FdI	ZaffiniFrancesco	Due circostanze aggravano il tema. La prima è che tutti i grandi Paesi d'Europa hanno istituito Commissioni di inchiesta, alcune delle quali hanno già esaurito il loro lavoro e riconsegnato alle Assemblee parlamentari il frutto del loro lavoro: mi riferisco al Regno Unito, alla Spagna, alla Francia. Perfino alcune Regioni (le più grandi, ma anche alcune piccole) hanno istituito Commissioni d'inchiesta regionali sulla risposta dei servizi sanitari regionali all'emergenza Covid-19.
2021-11-04	LN	VallardiGianpaolo	Signor Presidente, ringrazio il ministro Patuanelli. Noi della Lega siamo convinti che lei stia facendo tutto il possibile per la difesa del made in Italy e soprattutto della dieta mediterranea dagli attacchi che ci vengono sferrati in maniera concentrica sulla qualità dei nostri cibi. Noi non vogliamo assolutamente la carne sintetica. Sappiamo che lei e la Lega state lavorando nella stessa direzione, ma siamo fortemente preoccupati perché è notizia di circa due mesi fa che l'Unione europea ha approvato la farina di larve e, quindi, gli insetti come cibo. Assolutamente non vogliamo che ciò vada in porto. Sappiamo che la dieta mediterranea è famosa in tutto il mondo; è patrimonio immateriale dell'umanità e la controprova ne è il fatto che l'Italia è sicuramente in Europa il Paese più longevo. Se viviamo più degli altri, significa che mangiamo bene. Oggi è una giornata sicuramente suggestiva: il 4 novembre è il giorno in cui celebriamo i caduti di tutte le guerre. Se i nostri padri e i nostri nonni sapessero cosa mangiamo oggi e cosa mangeremo, molto probabilmente si rivolterebbero nella tomba. Vorrei poi ricordarle la difesa del made in Italy e delle nostre eccellenze. Mi permetto di rammentarle anche il problema del latte. Le nostre stalle stanno soffrendo; il prezzo del latte è sicuramente un punto su cui dobbiamo porre più attenzione e poi ricordiamoci tutti la questione delle quote latte. In questo momento le stalle stanno chiudendo. L'Unione europea ha detto che la procedura di infrazione in Italia è sbagliata e, quindi, dobbiamo dare una mano ai nostri allevatori.
2021-11-04	M5S	DiGirolamoGabriella	Principalmente, voglio ricordare la modifica apportata all'articolo 1 del codice della strada, dove viene inserita per la prima volta la parola ambiente, che credo sia espressione cosa molto in auge in questi giorni. Devo riconoscere che le finalità riportate nel testo sono quelle che portano a perseguire la finalità ambientale tra i primi scopi dello Stato. Sembra una cosa da niente, ma non lo è, se pensiamo che la tutela e l'attenzione all'ambiente, oggi più che mai, devono avere una corsia preferenziale da percorrere. Come legislatori, noi abbiamo l'obbligo morale di perseguire questo fine e di raggiungere gli obiettivi che il Paese, l'Europa e il mondo intero si sono dati. È per questo che, come MoVimento 5 Stelle, possiamo riconoscere l'avvio di un percorso che ormai stiamo tracciando e che, colleghi, stiamo tracciando insieme. Di questo non possiamo che essere felici e registrare la differenza nel modo in cui ci guardate. Non ci guardate più con quell'ambiguità che c'era nei i vostri occhi fino a qualche tempo fa, quando il MoVimento 5 Stelle entrò in Parlamento fissando tra le sue stelle una priorità importante, che è proprio quella dell'ambiente che è nel nostro simbolo. C'è dell'altro in questo decreto. In particolare, vi è un tratto davvero innovativo per il nostro Paese, che ci avvicinerà, in termini di sensibilità ambientale e faunistica, ad altri Paesi decisamente più avanzati di noi in questo ambito. Sto parlando dell'obbligo di prevedere, durante la fase di progettazione di nuove opere stradali, autostradali e ferroviarie, infrastrutture complementari chiamate corridoi verdi; delle infrastrutture che saranno utili a consentire il passaggio in sicurezza della fauna selvatica. Mi auguro che, quanto prima, questa visione possa essere ulteriormente ampliata e possa permettere di prevedere la realizzazione di veri e propri ecodotti anche sulle infrastrutture già esistenti. Non è possibile, infatti, che oggi, nel 2021, siamo costretti ancora a leggere notizie che riportano le morti di animali selvatici come cervi o addirittura orsi, quindi specie protette, perché non riusciamo ad arginare la loro introduzione sulle carreggiate delle nostre infrastrutture stradali e autostradali. È un fenomeno lontano anni luce da quello che l'Unione europea si è prefissato come obiettivo strategico, ovvero quello di dimezzare il numero dei feriti gravi entro il 2030 e di azzerarlo entro il 2050. Vorrei vedere, infatti, come un automobilista possa rimanere illeso dopo un urto con un animale di stazza grande, come un cervo o un cinghiale, a velocità sostenuta. Sembra strano ed illogico, ma oggi parliamo ancora di questo. Registriamo, però, un passo avanti anche se, come MoVimento 5 Stelle, vogliamo puntare a molto di più. Così come risulta incredibile ancora oggi che i piani economico-finanziari delle concessioni autostradali siano oggetto di ulteriori proroghe. Signori del Governo, dobbiamo dircelo chiaramente. Dobbiamo essere chiari con i nostri elettori, dobbiamo essere chiari con i cittadini e dobbiamo essere chiari anche con noi stessi: ci sono concessioni che non sono in ritardo di mesi, ma di anni. La rimodulazione dei piani di gestione permetterebbe di applicare quel nuovo sistema tariffario unico del pedaggio, definito nella delibera n. 17 del 2019 dell'ART (Autorità di regolazione dei trasporti), che andrebbe solo a favorire l'utenza in termini di economicità del pedaggio e della certezza degli investimenti in manutenzione.
2021-11-09	FI	AimiEnrico	Signor Presidente, anche da parte del Gruppo Forza Italia, così come lo è stato per altri Gruppi, è doveroso intervenire su questa ricorrenza estremamente importante. Celebrata agli inizi, l'11 novembre del 1989 fu una data entusiasmante. Ricordo di aver assistito a quei momenti in televisione, ma erano i tempi in cui si era giovani e molti amici partirono in macchina e andarono a vedere ciò che stava avvenendo. Era la fine del muro della vergogna ed era soprattutto la fine di una divisione, quella tra le due Germanie, la divisione dell'Europa: da una parte, il mondo libero, quello occidentale; dall'altra, il mondo oppresso da una tirannia, quella comunista. Furono pagati un prezzo altissimo e un costo umano elevato: 138 morti, dovuti in gran parte ai Vopos, che, appostati sulle torrette di guardia sparavano a coloro che volevano fuggire verso la libertà. La prima persona a morire fu una donna di una certa età che, cercando di fuggire, si lanciò addirittura dalla finestra. Voglio ricordare in particolare una figura, quella di Jörg Hartmann, che il 14 aprile 1966, all'età di dieci anni, cercò di fuggire e venne ucciso da un cecchino. Ecco, allora c'era una tragedia: quel muro alto 3,60 metri e lungo 154 chilometri era una cosa spettrale, come lo era la vita in quel mondo. Oggi possiamo festeggiare la libertà e possiamo festeggiare quel momento: il Governo Berlusconi - lo voglio ricordare - con l'appoggio di tutto il centrodestra nel 2005 istituì questa giornata come il Giorno della libertà e vogliamo continuare ad onorarla. È vero: il comunismo allora portò tante menzogne, tant'è che avevano raccontato che si trattava di una barriera antifascista. Non era così: nessuno voleva andare dall'altra parte, non abbiamo mai visto qualcuno cercare di oltrepassare quel muro; volevano trovare la libertà. C'è muro e muro, lo voglio dire: ci sono muri che nascono per impedire magari che si arrivi senza documenti o senza alcuna autorizzazione, in maniera clandestina, e ce ne sono altri che invece impediscono al proprio popolo di fuggire. Si tratta di situazioni ovviamente molto diverse. Oggi abbiamo voluto onorare tale ricorrenza in quest'Aula; mi dispiace però che nelle scuole di ogni ordine e grado non ci siano stati lo stesso interesse e soprattutto la stessa rimembranza di un'occasione che andava invece trattata e considerata per l'alto valore spirituale e umano che ha. Concludo ringraziando gli artefici di quella liberazione, che sono stati innanzi tutto Giovanni Paolo II e Ronald Reagan, ma anche Michail Gorbačëv. Grazie, Presidente: ricordiamoci il prossimo anno di dare incarico anche nelle scuole che venga ricordata questa importantissima giornata.
2021-11-09	FI	GalloneMariaAlessandra	Il disegno di legge salva mare è un primo passo, lo ribadisco. Non nascondiamo che l'avremmo voluto ancora più esteso, ma sicuramente potrà diventare uno strumento efficace e concreto per cominciare a realizzare anche quello che ci chiede l'Europa con il green deal e la mission healthy oceans. Le acque territoriali italiane rappresentano un quinto del Mar Mediterraneo, scrigno di biodiversità uniche. Nel Mediterraneo quasi tutti i pescatori pescano rifiuti, la maggior parte dei quali (più del 70 per cento) è composta da plastica. In tutte le specie ittiche analizzate è stata riscontrata la presenza di plastica nello stomaco. In media due pesci su dieci ingeriscono da una a cinque microplastiche e noi con loro, ovviamente. Il disegno di legge salva mare, come già detto, consentirà ai pescatori di portare a terra la plastica recuperata con le reti, attualmente ributtata in mare per non commettere il reato di trasporto illecito di rifiuti; anche se spero, come ha detto qualche collega prima, di non sentirli più definire, come in passato, spazzini del mare, ma operatori che svolgono un servizio civile per tutti noi.
2021-11-09	FI	GalloneMariaAlessandra	Questo passaggio consentirà di risparmiare centinaia di milioni che pesavano nelle tasche dei cittadini. Mi riferisco allo smaltimento delle alghe sulle spiagge. L'articolo 5, infatti, norma la gestione delle biomasse vegetali, consentendo la possibilità del mantenimento in loco o del trasporto in impianti di gestione dei rifiuti o la reimmissione nell'ambiente naturale anche mediante il riaffondamento in mare o il trasferimento nell'area retrodunale, previa vagliatura finalizzata alla separazione della sabbia dal materiale organico, con la finalità del recupero per il ripascimento dell'arenile; quindi un cerchio perfetto. Il disegno di legge prevede anche disposizioni volte ad evitare la diffusione nell'ambiente acquatico di microfibre provenienti dal lavaggio di tessuti sintetici ed altre in tema di educazione ambientale nelle scuole. Questa è la cosa più importante. A proposito di educazione, ringrazio di cuore le tante associazioni e, in particolare, «Mare vivo» per l'opera costante di sensibilizzazione che ci ha portato finalmente a chiudere oggi questa norma, a partire dalle azioni contro gli odiosi mozziconi, lanciati negligentemente in mare col famoso gesto o abbandonati accesi nella sabbia oppure spenti e incastonati negli scogli. Sappiamo tutti bene che la quantità degli scarti è talmente grande che negli oceani si sono formate, per effetto delle correnti, zone di addensamento dei rifiuti che creano vere e proprie isole che, se sono più pesanti, tendono a depositarsi sul fondo, con conseguenze facilmente immaginabili sulla fauna e sulla flora marine. A questo punto non posso esimermi dallo stigmatizzare i comportamenti non omogenei senza i quali nessuna legge nazionale potrà avere il giusto riscontro. Lo stesso dicasi per quelli non uniformi dei diversi Paesi. Ormai non sfugge a nessuno ed è chiaro a tutti che l'Europa è il continente che si sta dando più da fare per contrastare i cambiamenti climatici e per mettere in atto azioni concrete, però senza reciprocità delle regole e senza impegni condivisi non si riuscirà a ottenere risultati concreti fino a che Cina, India e Russia continueranno a chiamarsi fuori letteralmente fregandosene...
2021-11-09	FI	GalloneMariaAlessandra	Signor Presidente, signor rappresentante del Governo, colleghe e colleghi, quella di oggi è comunque una bella giornata per il Senato, per il Parlamento tutto e per ognuno di noi, noi che siamo la voce dei cittadini e che oggi, mentre è in corso a Glasgow la COP26 e si è appena conclusa a Roma la riunione del G20, facciamo anche in quest'Aula la nostra parte, approvando quattro provvedimenti, uno più importante dell'altro. La scorsa settimana ci siamo lasciati con l'approvazione della legge di delegazione europea e di tutte le direttive con finalità ambientale; poi abbiamo approvato la legge costituzionale sull'insularità, a tutela delle nostre splendide isole maggiori, la Sardegna e la Sicilia; infine, abbiamo votato in terza lettura la legge costituzionale in Costituzione per introdurre la tutela dell'ambiente, degli ecosistemi e degli animali. Oggi ci apprestiamo a licenziare una legge attesissima, la cosiddetta legge salva mare, alla quale anche Forza Italia ha lavorato e ha dato il proprio contributo. Si tratta di provvedimenti importanti, tutti finalizzati a rafforzare gli impegni per portare l'Italia a diventare Paese sensibile, nel senso più compiuto del termine, nei confronti dell'ambiente e della sua tutela. Sono provvedimenti che naturalmente non risolvono d'emblée tutti i problemi connessi ai cambiamenti climatici, alle questioni energetiche e alla salvaguardia del nostro pianeta, ma che sono sicuramente un ottimo inizio, una base di partenza necessaria e indispensabile per affrontare in maniera responsabile il lungo periodo di transizione ecologica che stiamo vivendo e che ci dovrà portare a rivedere completamente il nostro sistema di vita e di sviluppo per garantire a noi, ma soprattutto alle future generazioni, una qualità della vita e di benessere in armonia con il nostro pianeta, anzi, direi proprio a garantire la nostra vita sulla terra, nella consapevolezza che, senza un cambio di paradigma rischiamo la vita dell'umanità, perfettamente consapevoli che sarà la terra stessa a rigettarci, perché il mondo non finisce, semmai finisce la specie umana. Noi dovremmo quindi investire tanto sull'adattamento, sull'innovazione tecnologica, sulla grande alleanza pubblico-privato e sulla formazione, consapevoli che non esistono soluzioni semplici a problemi complessi, ma servono - ripeto - educazione, formazione, esperienza e competenza per non finire nel semplicistico populismo climatico. Educazione e formazione, innanzitutto, e spero che essere ripresi dal proprio figlio per un comportamento scorretto possa valere più delle sanzioni più pesanti. Questa legge, pur non essendo una delle migliori possibili, è uno start. È una legge che sicuramente avrebbe potuto essere più coraggiosa, ma, come si dice, l'ottimo è nemico del bene. Si tratta comunque, com'è evidente, di una serie di azioni concrete con cui l'Italia comincia a rispondere alle direttive europee e dimostra come ogni Nazione possa contribuire a fare la differenza. Quando parlo di ogni Nazione mi riferisco al fatto che, per esempio, la plastica presente nel nostro mare - una quantità enorme - proviene, oltre che dall'Italia, anche da Turchia, Spagna, Egitto e Francia, per cui, senza accordi e concertazioni con gli altri Paesi del Mediterraneo, rischiamo di rendere meno efficaci i nostri interventi. Oggi parliamo di mare, parliamo della fonte della vita, l'ambiente acquatico da cui ogni essere vivente originariamente si è formato, il grembo materno primordiale. Maltratteremmo nostra madre? Potremmo rimanere indifferenti vedendola usata, abusata, violata, trascurata? Io penso di no. L'Italia è una penisola abbracciata da quel mare che è sempre stato tanto generoso per la pesca, per il turismo, per il trasporto e i collegamenti, per il clima. Le acque territoriali italiane rappresentano un quinto del Mar Mediterraneo e sono uno scrigno di biodiversità unico. Il nostro Paese ha 8.000 chilometri di coste, 32 aree marine protette, 9 arcipelaghi, 27 isole minori abitate, oltre 500 porti e approdi. Sono 200.000 le imprese italiane blu che producono il 3 per cento del nostro prodotto interno lordo. Inoltre, la nostra posizione ci rende promontorio d'Europa nel Mediterraneo; siamo, di fatto, la cerniera nelle politiche euromediterranee. L'ecosistema marino produce più del 50 per cento dell'ossigeno che respiriamo e assorbe il 30 per cento della CO
2021-11-09	FdI	BalboniAlberto	Signor Presidente, il 9 novembre 1989 cadeva il Muro di Berlino, costruito nel 1961, di notte, dalla Germania comunista dell'Est, la cosiddetta Repubblica Democratica Tedesca, che non aveva assolutamente nulla di democratico. Fu costruito per impedire la fuga dei tedeschi verso la Germania dell'Ovest, verso la libertà e la democrazia: una ferita che per trentatré anni è stata il simbolo della divisione dell'Europa e dell'oppressione del totalitarismo stalinista sui nostri fratelli dell'Est Europa, sfortunati perché, anziché essere liberati alla fine della Seconda guerra mondiale, sono caduti sotto il dominio di una dittatura ancora più feroce, contro la quale avevano combattuto.
2021-11-09	LN	BriziarelliLuca	Noi stiamo facendo tutto questo in Italia, senza considerare che dei primi 120 fiumi che inquinano - è la terza volta che lo dico in Assemblea e non mi stancherò mai di ripeterlo - 103 sono in Asia, otto in Africa, otto nell'America centrale e nel Sud e uno solo, il Danubio, in Europa. Ciò non toglie nulla alla portata valoriale e simbolica di quanto stiamo facendo, alle campagne di sensibilizzazione, al fatto che i cittadini e gli alunni delle scuole parteciperanno ad altri concorsi e vinceranno altri premi, però un voto consapevole significa avere contezza di ciò che stiamo votando e di quale sia la portata.
2021-11-09	PD	RojcTatjana	Signor Presidente, onorevoli colleghi, oggi ricorrono trentadue anni da un momento storico che ha cambiato il corso dell'Europa e di tutto il mondo occidentale. Ricordare oggi la caduta del Muro di Berlino vuol dire porre al centro della nostra riflessione la storia del Secolo breve, che - come dice Hobsbawm - ha avuto inizio nel 1914 e si è concluso, appunto, nel 1989, un secolo drammaticamente orgoglioso di se stesso e dei propri orrori. La mia terra, la città di Gorizia nello specifico, è stata lacerata da una rete metallica che ha diviso ciò che è rimasto unito per secoli e secoli. Chi conosce la storia sa che si può intendere un confine come qualcosa di definitivo, una finis terrae, e che la sua caduta può rimettere in discussione punti di vista, ideologie e valori, ma può anche rappresentare il futuro. Winston Churchill ebbe a dire come ci siano luoghi e territori che hanno più storia di quanta ne possano sopportare; è stato così per noi, lungo tutto il confine orientale; è stato così per Gorizia. Oggi, grazie al pensiero, alla forza e alla volontà di personalità di grande spessore umano e politico - tra cui vorrei ricordare il presidente Sergio Mattarella e il presidente Borut Pahor - Gorizia e Nova Gorica sono diventate esempio per il futuro, con l'assegnazione di capitale europea della cultura per il 2025. Questo è un segno per il futuro e per i giovani, una proiezione verso nuovi orizzonti.
2021-11-10	FI	CaliendoGiacomo	Signor Presidente, ringrazio Ignazio La Russa, che ci fa discutere di un momento forte di libertà nel nostro mondo. Quanto a ciò che fecero i ragazzi di Ungheria a Budapest in quei giorni, io, oggi senatore Zanda, allora facevo il quarto ginnasio e ricordo ancora che avevo una tonsillite ed ero a letto con la febbre. Quella mattina stavo ascoltando il giornale radio e, quando sentii che i carri armati russi entravano a Budapest e sparavano sui ragazzi, cominciai a piangere. Nel mio liceo avevo partecipato ad alcune riunioni, perché, come liceo classico "Giosuè Carducci" di Nola, avevamo partecipato a un certamen di latino e greco in Germania, pertanto avevamo una serie di raccordi con quelle realtà e conoscevamo quanto stava avvenendo e il grande desiderio di libertà di quei ragazzi. Sapere che si stesse sparando su quei giovani senza alcuna necessità e che si facessero intervenire i carrarmati era una tragedia. Allora non si sapeva ancora nulla di quanto accaduto nel mondo dell'Est e per quelli della mia età era una tragedia sapere quanto stava avvenendo. Grazie a Dio, la forza delle idee e della libertà si è imposta, creando anni dopo l'Unione europea, che era stata realizzata all'inizio, ma che restava un'Unione europea diversa dall'altra, quella dell'Europa dell'Est. Oggi speriamo di riuscire a realizzare i principi e i valori per cui si batterono quei ragazzi, che sono di tutta l'Europa.
2021-11-10	FI	PaganoNazario	Siccome abbiamo già votato tre decreti sul green pass - questo viene infatti definito decreto green pass 4 - devo ammettere che l'intervento che farò oggi sembrerà essere controcorrente rispetto alla maggioranza degli interventi che mi hanno preceduto, che sono - lo dico con dispiacere, perché ho opinioni molto diverse - di critica all'impostazione del green pass. La maggior parte dei colleghi che mi ha preceduto, escluso quelli appartenenti al mio Gruppo, che ringrazio, come le senatrici Rizzotti e Binetti, hanno fatto interventi che prescindono dal merito di questo decreto green pass 4, che prevede la salvaguardia della salute e della sicurezza sui luoghi di lavoro sia nel pubblico che nel privato. Dico con molta franchezza che a me l'impiego del certificato verde nei luoghi di lavoro appare come una decisione di buonsenso che tiene conto della cornice giuridica emergenziale in cui essa si colloca e opera un ragionevole bilanciamento tra il diritto al lavoro e la tutela della salute pubblica. Purtroppo, ciò che è emerso dalla maggioranza degli interventi di chi mi ha preceduto è che sfugge completamente questo aspetto e, cioè, che il certificato verde è stato pensato e ideato - a mio giudizio correttamente e giustamente - per cercare non solo il recupero della salute ai cittadini italiani, ma anche il ritorno a un'economia forte. Se le cose vanno bene, infatti, la gente non si ammala e probabilmente l'economia cresce. E i risultati si stanno vedendo. Io appartengo all'80 per cento di italiani che crede nel certificato verde. Certo, ascoltando i colleghi mi sento in minoranza. Lo ammetto. La maggior parte dei colleghi ha parlato in modo critico rispetto a questo provvedimento, ma non la penso così. Credo che l'Italia sia in migliori condizioni rispetto agli altri Paesi perché, attraverso la collaborazione con la sua comunità scientifica, ma anche per la creatività e il buonsenso che il Governo ha saputo trovare con questo tipo di provvedimenti, si è creata una situazione - mi pare che gli altri colleghi abbiano completamente taciuto questo aspetto - migliore di quella di tantissimi altri Paesi che non hanno adottato le stesse misure di contenimento e il certificato verde non solo nei luoghi di lavoro, ma ove è possibile farlo. Devo ammettere che mettere ancora in dubbio l'utilità del certificato verde; mettere ancora in dubbio addirittura la fondamentale necessità della massima diffusione del vaccino, anche tra i più piccoli, va contro il buon senso e contro la volontà dell'intera comunità scientifica. Io non sono un virologo, né uno scienziato e non citerò alcuna dichiarazione, alcun articolo di «Nature» o di altri virologi che si sono espressi, perché in questa sede faccio il parlamentare e sono in grado di poter dare un giudizio politico su ciò che il Governo sta facendo. Devo dire, cari colleghi, che sono assolutamente lieto di avere un Governo che ha saputo affrontare la situazione con questa decisione e senza adottare l'obbligo vaccinale, che pure avrebbe potuto adottare; ma lo ha fatto per dare la possibilità a chi la pensa diversamente di non vaccinarsi, di avere un atteggiamento differente rispetto all'utilità del vaccino. Tenete conto, tuttavia, che noi siamo ormai arrivati, anche per merito dell'adozione del certificato verde, all'84 per cento della popolazione che ha completato l'intero ciclo vaccinale e all'87 per cento che ha fatto almeno una somministrazione. Vorrei dire a tutti coloro i quali ritengono questo tipo di soluzione non adeguata, non utile; una soluzione che non fa bene al Paese, alla salute, alla libertà, all'economia - tutto il contrario di quello che pensa il sottoscritto - che comunque solo il 13 per cento degli italiani non ha assunto alcuna somministrazione di vaccino. Sostanzialmente, chi si sbraccia, si spertica, si agita nel dire che tutto questo è sbagliato rappresenta il 13 per cento degli italiani e ha contro l'87 per cento degli italiani. Ho la sensazione che tutto questo si smarrisca. Ho sentito un collega affermare che l'adozione di questi provvedimenti - sottolineo che sono provvedimenti che ci stanno ora copiando altri Paesi anche vicini, come l'Austria o la Germania, che ci ha fatto i complimenti; ho letto un'agenzia di qualche minuto fa in cui è scritto che la comunità scientifica tedesca sta affermando che l'adozione del certificato verde sarà una necessità anche per quel Paese - avrebbe addirittura reso più deboli e meno autorevoli il nostro Paese, lo Stato e le istituzioni. Io penso l'esatto opposto. Penso che, invece, il nostro Paese, con l'adozione di questi provvedimenti abbia ovviamente stimolato i cittadini italiani e si sono raggiunte percentuali di vaccinati ai vertici mondiali. Siamo infatti il terzo Paese in Europa come numero di vaccinati, abbondantemente sopra la Germania e anche la Francia e il Regno Unito, che - guarda caso - adesso devono affrontare una serie di provvedimenti causati dalla nuova diffusione e da una possibile quarta ondata di virus Covid-19. Tutto questo ha rafforzato l'autorevolezza di questo Governo anche a livello internazionale. È l'esatto contrario di quanto è stato affermato oggi in Aula. Io resto stupito per aver ascoltato in discussione generale in Senato così tante voci critiche su un provvedimento che, invece, tutela la salute degli italiani, tutela l'economia di questo Paese e la rilancia.
2021-11-10	FI	VitaliLuigi	Non siamo usciti dal tunnel : vediamo una luce e la vediamo grazie alla vaccinazione e al green pass. Sicuramente non è il toccasana; non è uno strumento che ci immunizza totalmente dal Covid, ma una cosa è certa: riduce drasticamente le conseguenze negative dell'infezione e cerca di allentare un peso che era diventato insostenibile nei confronti della nostra sanità, perché non esiste soltanto il covid nel nostro Paese, ma anche interventi urgenti e interventi oncologici hanno bisogno di essere espletati esattamente come tutti gli altri. C'è assoluta condivisione sulla linea del Governo. Abbiamo, però, sentito esprimere delle posizioni critiche in quest'Aula da parte di alcuni colleghi. Non le condividiamo totalmente, ma due meritano un'attenzione. La prima è relativa all'immigrazione. Ci si potrebbe chiedere cosa c'entra l'immigrazione con la difesa dal Covid. C'entra moltissimo. Al di là della solita considerazione che non può essere il nostro Paese ad avere sulle spalle da solo il peso di disperati che pensano di trovare l'Eldorado, ma deve essere l'Europa, se è vero che è unita, a farsi carico in maniera responsabile di questo fenomeno, c'è un'altra considerazione: oggi l'immigrazione clandestina diventa un veicolo incontrollabile di contaminazione che non possiamo permetterci e, quindi, invitiamo il Governo a prendere posizioni serie su questo problema. Un'altra considerazione che condividiamo tra le tante dette che, invece, non ci trovano d'accordo è che, quando si chiede il rispetto della legge e delle regole, questo deve valere per tutti, anche per i contestatori dei rave party, che devono rispettare le leggi. Non si può dire che, per evitare problemi di ordine pubblico, si lascia fare a quei signori che li organizzano ciò che vogliono, perché non è un esempio corretto e non credo che arrivino contemporaneamente 10.000 persone nei luoghi di ritrovo. Presidente, avrei evitato la questione di fiducia. È vero che all'interno della 1ᵃ Commissione, dove il provvedimento è stato approfondito, sono emerse delle diversità, ma credo che è sempre prevalso il senso di responsabilità. E lo dico nell'interesse non del Governo, ma del Parlamento. Era giusto che nell'Aula, di fronte ai cittadini, ognuno si assumesse le proprie responsabilità, libero di dire le proprie posizioni, ma liberi anche noi di confutarle in maniera scientifica e politica. Questo non è stato possibile ed è un peccato, perché si è violata una regola della democrazia parlamentare. Ciononostante, nel merito condividiamo e invitiamo il Governo ad andare avanti su questa strada e daremo convintamente un voto favorevole al provvedimento in esame.
2021-11-10	FI	VitaliLuigi	Signor Presidente, rappresentanti del Governo, colleghe e colleghi, voglio iniziare questo mio intervento cercando di fare un'operazione di verità e di chiarezza, per dare l'idea di come ci approcciamo a questa problematica e delle motivazioni per le quali sosteniamo senza se e senza ma l'azione del Governo e condividiamo, dall'inizio alla fine, tutti i provvedimenti resisi necessari per contrastare o per prevenire la diffusione del Covid. Ci rendiamo anche conto, pur non condividendole, di alcune ragioni sostenute da chi ritiene di non doversi o di non volersi vaccinare, probabilmente per il fatto che per la prima volta nella storia del mondo civile un vaccino è stato licenziato in pochissimi mesi, mentre gli altri vaccini hanno avuto anni di prove e di sperimentazioni e questo crea delle perplessità. A questi concittadini, vogliamo dire che non esiste un vaccino che escluda totalmente la possibilità di effetti collaterali, anzi direi che non esiste nessun medicinale che escluda effetti collaterali, basta leggere i bugiardini di qualunque confezione per conoscerne gli effetti collaterali del prodotto. La nostra posizione è dovuta al fatto che, mettendo sulla bilancia i potenziali rischi - soltanto una sperimentazione continuativa ed il tempo ci dimostreranno quali possono essere questi effetti collaterali e se sono contrastabili - con gli effetti sicuramente positivi, la bilancia pende dalla parte della tutela della salute. La nostra posizione è frutto della consapevolezza dei quasi 140.000 decessi che abbiamo avuto in meno di due anni, è frutto della considerazione che gli organismi internazionali sanitari per l'Europa hanno previsto, fino a febbraio, mezzo milione di decessi per il Covid e che da dicembre gli esperti scientifici nazionali prevedono un contagio che ammonterà a 15.000 casi mensili e oltre. Credo che invece vada apprezzato lo sforzo del Governo che, pur tutelando la salute ed il diritto al lavoro, ha cercato di tutelare anche il libero arbitrio, cioè la possibilità di chi ritiene di non vaccinarsi di non farlo, senza però intralciare e senza infierire sui diritti di coloro che invece liberamente hanno scelto di farlo. Questo decreto-legge si pone proprio questo problema, per cui stabilisce che se vogliamo mantenere i livelli occupazionali ed incentivare l'occupazione, l'unica maniera per farlo in questo momento è il vaccino. Voglio dire ai colleghi che hanno citato alcune posizioni scientifiche che non vanno esattamente nel senso di quello che noi riteniamo, che quando si pone un problema relativo alla salute, tra una tesi restrittiva e una invece estensiva, bisogna propendere per quella restrittiva se non ci sono prove scientifiche che escludano totalmente la necessità di ricorrere a questi sistemi. Il lavoratore, quindi, non è obbligato a vaccinarsi, ma deve sapere che se non si vaccina e non si sottopone al tampone, non perde il posto di lavoro, non viene sanzionato in via disciplinare, ma viene sospeso dallo stipendio. Il lavoratore può ovviare a questa situazione sottoponendosi al tampone. Anche a questo proposito voglio dire con molta chiarezza che il tampone deve essere una spesa a suo carico, perché lo Stato gli garantisce gratuitamente la vaccinazione, che è uno strumento utile per poter contrastare e per potersi difendere dal virus.
2021-11-10	FdI	LaRussaIgnazio	Signor Presidente, l'apposizione della fiducia rende dubbia la mia volontà di intervento su un argomento che avrei voluto poter svolgere in un'Aula non dico piena, ma un po' più affollata. Tuttavia, è già molto se oggi in quest'Aula mi è consentito svolgere un intervento di pochi minuti su una ricorrenza che mi sta molto a cuore, riferita al 10 novembre 1956, quando terminò, repressa nel sangue, quella che è passata alla storia con il nome di rivolta d'Ungheria. Nel 1956 l'Ungheria decise di ribellarsi al giogo sovietico comunista e, nonostante le minacce dell'Unione Sovietica, di uscire dal Patto di Varsavia. Scesero in piazza migliaia e migliaia di ungheresi che sfidarono i carri armati che nel frattempo erano entrati nel loro Paese. Una sola cifra fa capire tutto: 200.000 soldati russi e 400 carri armati entrarono in Ungheria. Dopo il 10 novembre 250.000 ungheresi lasciarono l'Ungheria per non incorrere nella repressione comunista che portò a una purga incredibile: uccisioni, arresti e un numero infinito di cittadini radiati. Erano caduti 2.700 ungheresi e morti 720 soldati russi, ma - quello che più conta - il 10 novembre 1956 moriva la speranza di un popolo europeo di poter contrastare la decisione assunta alla Conferenza di Yalta, con cui il mondo era stato diviso in due zone di influenza. Quello che allora mi colpì (ero un ragazzo di nove anni, ma lo ricordo benissimo) fu la reazione degli studenti italiani nelle scuole e nelle università dove molto forte era la presenza dei giovani di destra della Giovane Italia e del Fronte universitario d'azione nazionale, che solidarizzarono, come in nessun'altra parte d'Europa, con quel popolo e quei giovani che combattevano a mani nude contro i carri armati sovietici. Quello che ancora oggi rimane importante nella nostra storia italiana è l'esempio di come si possa non restare inermi anche di fronte a un'imposizione e a una violenza come quella che i carri armati comunisti sovietici misero allora in atto, con 200.000 uomini, contro un popolo inerme. L'altro dato che negli anni non abbiamo mai smesso di ricordare è la pavidità dell'Occidente, che non intervenne. Gli insorti ungheresi si aspettavano che Stati Uniti, inglesi, francesi, coloro che non molti anni prima avevano vinto la guerra, potessero intervenire in difesa del popolo magiaro e ciò non avvenne. Avvenne invece - ha fatto bene il presidente Napolitano a chiedere sostanzialmente scusa e a rivedere la sua posizione di quegli anni - che «l'Unità» e gli esponenti italiani comunisti solidarizzarono con gli invasori russi. I titoli de «l'Unità» sono lì a testimoniarlo, Togliatti addirittura disse che quel giorno aveva bevuto un bicchiere di vino in più. Presidente, il fatto che questa Assemblea oggi possa ricordare il sacrificio del popolo ungherese e la sua lotta contro i carri armati e il dominio sovietico comunista è un segno di quella libertà che dobbiamo continuare tutti insieme sempre a difendere.
2021-11-10	FdI	MaffoniGianpietro	A oggi la situazione è la seguente: introdurre l'obbligo del green pass nei luoghi di lavoro e nei rapporti di lavoro ha comportato maggiori costi per le imprese e per gli stessi lavoratori, nonché un danno sociale inclassificabile per i soggetti a cui verrà negato il lavoro. Cerchiamo di essere chiari fin dall'inizio: siamo tutti favorevoli a valutare ogni possibile soluzione per combattere la diffusione del Covid-19 e non tolleriamo in alcun modo che qualcuno ci indichi come coloro che hanno una posizione opaca sul contrasto al coronavirus. Siamo favorevoli ai vaccini, ascoltiamo con attenzione il mondo scientifico, ma nel medesimo momento abbiamo il diritto e il dovere di valutare se gli strumenti che la politica adotta sono utili al Paese. Per questo siamo qui oggi ad esprimere le nostre perplessità, che nascono dopo un confronto che nelle scorse settimane abbiamo più volte fatto con i lavoratori, le associazioni sindacali e il mondo aziendale. Non possiamo non considerare che le imprese, nella misura in cui è necessario predisporre delle misure di controllo per la lettura del green pass, e i lavoratori e le lavoratrici che vorranno rifarsi al tampone, si troveranno ora a subire costi importanti a causa della normativa vigente. È paradigmatico che sul tema le posizioni tendenzialmente divergenti di Confindustria e dei vari sindacati trovino anche un punto di incontro. Il costo dei tamponi, come sottolineato dall'Unione nazionale di imprese, verrà con ogni probabilità assunto dal datore di lavoro, data la difficoltà nel sostituire i dipendenti sprovvisti di green pass, ed è pacifico che un onere del genere possa dare il colpo di grazia alle migliaia di piccoli e medi imprenditori che sono le fondamenta del nostro Paese già in difficoltà. Anche i maggiori sindacati del nostro Paese, d'altro canto, sono della stessa opinione e ciò è sinonimo del fatto che l'obbligo, come è ora concepito, è liberticida per entrambe le fazioni. A questo si aggiunge il tema della disparità di trattamento tra lavoratori italiani e lavoratori stranieri, i quali non sono soggetti alla medesima regolamentazione. A titolo esemplificativo possiamo considerare che un camionista su quattro non ha il green pass, pertanto deve restare fermo e spesso viene sostituito da un veicolo straniero, il cui conducente è esonerato dal certificato grazie alla circolare dei Ministri della salute e delle infrastrutture e della mobilità sostenibili del 14 ottobre 2021. È chiaro che i committenti, anche ora mentre sto parlando, si rivolgano all'estero. Come sottolineato da tutte le associazioni di categoria, tra cui Confartigianato trasporti, il Governo fa un doppio errore: da un lato, aumenta la rabbia dei soggetti che vengono penalizzati da questa norma e, dall'altro, favorisce la concorrenza sleale degli altri Stati. Un colpo basso per molte, moltissime aziende italiane che, in una fase delicata come quella che stiamo vivendo, hanno il diritto di poter vivere in un momento in cui le Istituzioni e la politica si mettono a loro disposizione per facilitare una ripresa economica che si respira nell'aria, ma è ancora tutta da concretizzare. Se è superfluo in quest'Aula citare le numerosissime sentenze della Corte europea dei diritti dell'uomo che stabiliscono la parità di lavoro a livello europeo, è però opportuno sottolineare che l'Europa, sempre sulla bocca di una considerevole parte del Parlamento, stabilisce a chiare lettere i diritti dei lavoratori e non si legge da nessuna parte che dei lavoratori, uomini e donne di un dato Paese, possano e anzi debbano essere sostituiti con altri di altri Paesi. Se però la base scientifica che si interroga sulla validità del green pass sui luoghi di lavoro non basta ai rappresentanti del Governo, c'è anche un'evidente base che potremmo definire costituzionale. Come già ampiamente detto e ribadito in quest'Aula e come detto dai colleghi senatori del mio partito, la nostra Carta costituzionale ha posto all'articolo 1 e all'articolo 4 il valore del lavoro nella Repubblica italiana. Questa scelta redazionale non corrisponde meramente ad una numerazione statica, bensì a un preciso valore attribuito ai citati articoli dai Padri costituenti. Sebbene il diritto alla salute sia fondamentale nelle forme in cui viene concepito dall'articolo 32 della stessa Costituzione, si trova ben poco di esso nei principi fondanti lo Stato, che deve occuparsi dei diritti dei cittadini. Se parliamo di diritti dei cittadini, bisogna affrontare il tema del valore del green pass nell'ambito del più generico diritto alla salute nei confronti di se stesso e degli altri. Quanto ai primi non si può negare un'importante valenza del green pass in quanto è un dato incontrovertibile e scientifico la minore incidenza di fenomeni patologici legata al Covid-19 nei soggetti vaccinati. Quanto ai secondi, tuttavia, allo stato si registrano risultanze scientifiche discordanti sul punto di minor carica virale del soggetto vaccinato rispetto a quello privo di vaccinazione. Sotto questo profilo risulta quindi pacificamente evidente che lo strumento del green pass, così come concepito, non è utile per tutelare gli altri da se stessi. Con riferimento al diritto alla salute, sancito dal già citato articolo 32, dalla scelta costituzionale e successivamente da quella legislativa, si è andati chiaramente nella direzione di lasciare alla libertà del singolo il diritto alla determinazione del proprio stato di salute, con riferimento ai trattamenti sanitari nel limite di quanto individuato dalla Costituzione relativamente al diritto alla salute, considerato diritto indispensabile dell'essere umano. Concludo, Presidente e gentili colleghi, parlando non tanto da senatore, ma da imprenditore che conosce bene le difficoltà a cui tutti i giorni un'azienda deve far fronte. Proprio per questo nutro molte perplessità sulla legge al nostro esame che rischia di penalizzare e quindi discriminare una parte dei lavoratori e delle lavoratrici italiani, mettendo in difficoltà un tessuto economico e sociale che già oggi è in forte difficoltà. Sarebbe un grave e imperdonabile gesto che non possiamo assolutamente compiere.
2021-11-10	FdI	MalanLucio	La grande preoccupazione del ministro Speranza e di Brusaferro è stata di occultare il documento; dopodiché, il ministro Speranza, proprio qui al Senato, ha detto che non aveva fatto alcuna pressione nei confronti dell'Organizzazione mondiale della sanità, e abbiamo la sua stessa testimonianza, pubblicata da «Report», che dice di aver appena parlato con il direttore regionale per l'Europa dell'Organizzazione mondiale della sanità, Kluge.
2021-11-10	LN	RomeoMassimiliano	Così rischiamo di regalare un altro argomento ai no vax . Qualcuno si chiederà come mai nelle scuole non sono stati fatti i test e c'è chi potrà rispondere: forse perché volevano vaccinarli? Così si alimentano solo dubbi. Questo è il punto. Quanto agli esperti, anche oggi in una trasmissione televisiva è stato detto che da loro si leva un coro unanime sulla sicurezza e sul fatto che i bambini under dodici nella fascia sei-undici anni, debbano essere vaccinati, ma a me non risulta. A tal proposito, consegnerò un elenco di tutti gli esperti, anche abbastanza famosi, cui si è fatto riferimento in questi anni di pandemia, che dicono esattamente il contrario. Crisanti dice che servono dati prima di toccare i bambini di quell'età, che una sperimentazione su 2.200 soggetti dice poco e che ce ne vorrebbero almeno 30 o 40.000. Burioni dice che lo studio condotto secondo lui è criticabile, perché è stato eseguito su un numero troppo esiguo di soggetti. Francesco Vaia, direttore dello Spallanzani, dice che il punto è sempre il calcolo tra rischi e benefici e che la strategia corretta è evitare il rischio quando, anche se basso, non è indispensabile e che, se un bambino ha già di suo delle altre patologie, conviene vaccinarlo; se invece è sano, non vede la necessità di vaccinarlo. Sergio Bernasconi, ordinario di pediatria e già direttore dell'università di Modena e di Parma, dice che storicamente prima di vaccinare si sono sempre valutati i rischi e i benefici e, se questi ultimi sono superiori agli effetti avversi, si vaccina. Un tempo si discuteva se rendere obbligatorio il siero contro il morbillo, ma le encefaliti causate da quel virus si vedevano, così pure i bimbi malati di poliomelite o di difterite e non c'erano dubbi sul vantaggio maggiore che avrebbero avuto dal vaccino. Per il Covid, invece, non ci sono ancora dati chiari su rischi e benefici nei bambini. Gian Vincenzo Zuccotti, preside della facoltà di medicina dell'università statale di Milano - non sto citando no vax o chissà quali fenomeni che ci sono in giro - dice che vaccinare i bambini non è la priorità, tranne che per le categorie a rischio. C'è un appello pubblicato su «il Fatto Quotidiano» di molti medici e studiosi di Oxford che invitano a limitare la vaccinazione solo ai soggetti vulnerabili. John Ioannidis, uno degli epidemiologi più citati al mondo, in un articolo sui bambini ha mostrato che in Italia e in Europa i decessi per Covid-19 dei minori sono pari a circa tre per milione. I rischi a lungo termine dei nuovi vaccini anti-Covid sui bambini sono invece al momento sconosciuti e conclude l'appello di medici e di esperti: «Ci domandiamo e ci ridomandiamo che conseguenze nefaste potrebbe avere un ipotetico errore di questo genere su un'intera popolazione di età pediatrica». Uno studio dell'università della California di metà settembre, ripreso anche dal «The Guardian» - quindi sto parlando di giornali e riviste importanti - arriva alla conclusione che i ragazzi tra i dodici e i diciassette anni sono più a rischio di effetti collaterali dopo il vaccino rispetto al Covid. Due studi britannici sostengono che il long- Covid nei minori sia quasi inesistente (ho qui l'elenco completo delle fonti, che poi consegnerò alla Presidenza per evitare di perdere tempo). Il Murdoch children's research institute dell'università di Friburgo, oltre che le associazioni pediatriche tedesche, consigliano prudenza. La rivista americana «Time» riporta che almeno il 40 per cento di bambini probabilmente ha contratto il Covid in maniera asintomatica e questo renderebbe ancora più inutile la vaccinazione di massa. In Nuova Zelanda alcuni ricercatori hanno richiesto, dopo una serie di studi, lo stop all'immunizzazione anti-Covid nei confronti di minori e donne incinte, ritenendo che le stime dei rischi fossero viziate da alcuni errori. Non si può quindi affermare che tutta la comunità scientifica sia unanime sul tema dei vaccini agli under dodici. Se vogliamo parlare di corretta informazione, io ho dato anche un altro punto di vista.
2021-11-10	LN	RomeoMassimiliano	Il green pass non ha probabilmente ottenuto gli effetti sperati. Le prime dosi sono salite solo del 6 per cento e comunque i contagi in qualche modo stanno aumentando. Si sono alimentate le divisioni, anche perché molti cittadini hanno fatto rilevare - per esempio - che per noi cittadini c'è il green pass più duro d'Europa, ma poi a chi arriva dall'estero - ne sono stato testimone - viene controllato poco, soprattutto nel caso di voli che arrivano dagli altri Paesi europei. Gli immigrati continuano a sbarcare, alcuni dei quali infetti, e sono liberi di continuare a circolare e sono permessi i rave party, con sballo e droga, in barba a tutte le norme di tutela della salute.
2021-11-10	PD	BoldriniPaola	Aumenti dei casi di contagio e dei ricoveri, come vedete, si verificano purtroppo anche in tanti altri Paesi dell'Europa; è un problema grossissimo, ma devo dire che in questi giorni si può notarlo ancor di più a Trieste: aumento dei contagi e aumento dei ricoveri. Allora perché lasciare che si dica che si fa in virtù di una libertà? Libertà per cosa? Libertà senza che le persone vengano aiutate? Bisogna lasciare tutto così? I commercianti non ne possono più; hanno sofferto tantissimo, con il green pass hanno avuto la possibilità di riaprire con garanzie di sicurezza e non vogliono assolutamente che si torni indietro. Anche in questo caso manca quindi la ragionevolezza; per fortuna, ribadisco che abbiamo tanti cittadini che invece sono ragionevoli e si sono vaccinati. Il lavoro è un diritto costituzionale, certamente, ma se per non perdere il lavoro dobbiamo rimetterci in salute credo che davvero non ci siamo; quindi non dobbiamo assolutamente rischiare che ci possano essere dei casi di questo genere. Devo dire che bene fa il Viminale a stabilire delle restrizioni per i cortei che si stanno facendo. A tal proposito, non si può organizzare un corteo lungo un percorso ma poi imboccare un'altra strada; lo sappiamo: se si evitano le regole, alla fine si pagano le conseguenze. Come dicevo, per fortuna tanti cittadini hanno mostrato ragionevolezza accettando, consapevolmente e non supinamente, le regole del vivere civile e del bene collettivo. A questo dobbiamo tendere anche noi parlamentari, dando un segnale: sono quindi contenta che si debba avere il green pass ogni volta che si entra in Parlamento, perché si dà un segnale e un messaggio importante a tutta la popolazione. Non possiamo fare le leggi per gli altri e poi disattenderle. Sono dunque convinta che sia una regola più che ragionevole.
2021-11-10	PD	ZandaLuigi	Signor Presidente, nel 1956, quando scoppiò la rivolta d'Ungheria, io avevo quattordici anni, ero iscritto al liceo Tasso a Roma e partecipai ad una manifestazione vastissima in cui furono coinvolte tutte le scuole romane. Fummo caricati dalla Polizia a Piazza Venezia ed io poi venni sospeso da scuola per la partecipazione a quello sciopero. Ricordo tutto questo per dire che furono dei fatti tragici che colpirono in modo penetrante anche i più giovani, in un momento in cui l'Europa era molto divisa e credo che faccia bene oggi il Senato della Repubblica a ricordarlo. Con questo stesso spirito, dico anche, però, al senatore La Russa, che sa bene quanta considerazione io abbia nei suoi confronti, che dobbiamo fuggire sempre la tentazione di fare storia facendo anche politica, perché la storia è cosa diversa dalla politica dell'oggi e sbaglieremmo noi della sinistra a ricordare le tragedie che hanno insanguinato l'Europa per colpa delle formazioni della destra traendone conseguenze sull'oggi e credo che faccia male alla democrazia se, all'inverso, oggi la destra ricordi il 1956 e l'Ungheria di allora per dare un giudizio nei confronti della sinistra oggi.
2021-11-11	FI	ModenaFiammetta	Innanzitutto il Governo è intervenuto in modo tempestivo quando si sono cominciate ad avere le avvisaglie relative all'aumento sia dell'energia elettrica che del metano e ha stanziato una serie di risorse e - lo rifarà - abbiamo sentito in merito anche il Presidente del Consiglio - con la manovra di bilancio. Il provvedimento, come ha ricordato il relatore, mette sul piatto, per quanto riguarda il quarto trimestre, 1,2 miliardi per il settore elettrico, 608 milioni di euro per quello relativo ai consumi di gas naturale e 450 milioni per rafforzare il bonus sociale sulle bollette. Ciò che, però, a mio avviso, dovrebbe essere un momento di riflessione del Parlamento è il fatto che l'aumento complessivo dei prezzi delle materie prime e l'inflazione stanno diventando variabili che devono essere comprese. Quando, infatti, si sono cominciate ad avere le prime avvisaglie, probabilmente si pensava che si trattasse di un fenomeno contingente; oggi ci si interroga invece - c'è la massima attenzione da parte del Governo, dell'Unione europea e, credo, dell'intera comunità internazionale - sugli effetti e sul fatto che essi in qualche modo dovessero stabilizzarsi. Introduco il tema perché ieri ho ascoltato con una certa attenzione il dibattito sulle vicende delle proteste e il malessere che avvertiamo all'interno del Paese e nella popolazione. Probabilmente ci dovremmo interrogare sui motivi che ci sono dietro. Mi sono interrogata su ciò che può spingere delle persone a protestare semplicemente per una questione attinente a uno strumento di salute pubblica come il green pass o, se preferite, come giustamente dovrebbe essere chiamato, il certificato sanitario. Mi sono chiesta se è possibile che sia solamente questo il motivo che porta tanta rabbia in un momento in cui alla fine il Paese, pur con tutte le difficoltà che conosciamo, si è ripreso, ha affrontato la campagna di vaccinazione, ha risolto una serie di problemi e ha attivato una serie di procedimenti, compreso il fatto che stanno tangibilmente arrivando i flussi finanziari dall'Europa. E la risposta che mi sono data è stata che ogni giorno i cittadini, al di là dell'opera che fa soprattutto il Governo, ma anche il Parlamento nella traduzione dei provvedimenti, vanno a fare benzina e credo che oggi l'incertezza che viene trasmessa e che le persone avvertono sulle proprie spalle non sia solamente legata al timore di una nuova ondata pandemica, delle chiusure e di tutto il resto, ma a quello che vedono nelle proprie tasche, a fronte di un aumento dei prezzi che, a cominciare da quelli delle bollette - questione affrontata immediatamente dal Governo con un decreto - adesso a cascata sta interessando tantissimi settori. È di ieri la notizia che il Ministero dell'agricoltura ha assunto una serie di iniziative proprio per il contenimento dei prezzi di beni di primissimo consumo (come ad esempio del latte). Penso che la contrapposizione cui ho assistito ieri e che si riferiva alle questioni relative a pro vax, no vax, pro green pass o no green pass, debba essere analizzata più a fondo. In primo luogo per capire che evidentemente ha radici diverse e probabilmente sono di natura economica, ma in secondo luogo perché abbiamo il dovere di spiegare anche quello che sta facendo il Governo, che in quest'Aula, rispondendo ad alcune interrogazioni, ha confermato il fatto di avere la massima attenzione su queste tematiche, perché non c'è solo il problema contingente di questo aumento del prezzo del carburante e delle materie prime, ma c'è la necessità che il nostro Paese, naturalmente nel contesto europeo, predisponga e metta in atto tutta una serie di strumenti strutturali per evitare aumenti sconsiderati di generi che definisco - tanto per capirci - di primo consumo, cioè quello che si fa normalmente. Abbiamo quindi da un lato il dovere di comprendere, ma dall'altro anche il dovere di spiegare il fatto che queste sono azioni che si stanno portando avanti a livello europeo. Non a caso, è stato ribadito più volte e con forza il percorso che ci deve portare ad un'autonomia strategica, che vuol dire che se l'Europa - e con l'Europa l'Italia - dipende da troppi Paesi esteri per tutta una serie di forniture, è chiaro che poi si trova a dover combattere con l'inflazione da una parte, ma soprattutto con questo aumento dei prezzi, perché non riesce a governare il sistema. È chiaro che sono stati compiuti atti importanti. Ad esempio, questa cosa è passata un po' sotto silenzio, ma gli annunci statunitensi relativi al fatto che non verranno più posti i dazi in rapporto a degli accordi di carattere internazionale sono sicuramente un fatto rilevante, così come sono rilevanti le azioni che si stanno ponendo in essere per consentire la diversificazione degli approvvigionamenti delle materie prime. Il relatore ha ricordato un aspetto che condivido, per fare un esempio di come si possa reagire. Per molte famiglie, l'impatto relativo alle bollette elettriche è stato limitato grazie al fatto che venivano approvvigionati attraverso fonti di energia alternativa. Con questo ragionamento voglio dire che dobbiamo essere consapevoli che le azioni e soprattutto le risorse che il Governo stanzia per il problema delle bollette di energia elettrica e gas metano si ricollegano a interventi contingenti, ma l'attenzione delle forze politiche si deve concentrare sulla percezione che oggi i cittadini hanno e che, a mio avviso, è profondamente influenzata dall'aumento dei prezzi perché tutti i giorni, o quasi, fanno benzina. Questo è quello che passa e tale aspetto non va quindi trascurato. In secondo luogo, va capito e spiegato quello che il Governo (sostenuto da quasi tutte le forze parlamentari) sta facendo in questa fase con provvedimenti come quello in esame e con le iniziative assunte dai Ministeri competenti. In terzo luogo, va seguita e spiegata con grande attenzione e forza, nonché supportata, l'operazione che tutta l'Europa sta compiendo per evitare una problematica legata a inflazione, aumento dei prezzi e altro ancora (mi riferisco a rame, chip ). In caso contrario, rischiamo che i tanti sforzi che stiamo facendo adesso non vengano percepiti con la dovuta attenzione nel Paese, o magari si trasformino in forme di protesta che hanno un bersaglio diverso da quello vero, che a mio avviso è quello di carattere e natura economica. PRESIDENTE. È iscritto a parlare il senatore Mollame. Ne ha facoltà.
2021-11-11	FI	TiraboschiMariaVirginia	E allora, con un atto di grande coraggio, secondo me, il nostro Governo, guidato dal nostro autorevole Premier, dovrebbe avviare, anche a livello di Commissione europea, il confronto sulla tariffa unica. Finché non arriviamo alla tariffa unica tutto quello che ho raccontato, in termini di autonomia del sistema energetico europeo, non può essere conseguito. Faccio un'altra piccola riflessione, collegandomi al prossimo disegno di legge di bilancio, sulla crescita economica. Sappiamo che la crescita economica è seriamente compromessa e questo va detto. Chiedo attenzione su un tema che non è stato ancora discusso all'interno del Gruppo Forza Italia (ma arriverà a brevissimo la manovra e credo che ci sarà occasione per farlo). Chiederei un'attenzione particolare sugli 8 miliardi di euro che sono stati assegnati al capitolo fiscale, proprio per agire seriamente sul cuneo fiscale. Bisogna infatti abbassare il costo del lavoro in capo ai datori di lavoro e dare più salario netto ai lavoratori, altrimenti, nel corso del 2022, per quanto il Governo cerchi di tamponare gli aumenti dei prezzi, non riusciremo a sostenere la domanda interna, perché necessariamente, con meno soldi, i consumi domestici deflettono. Un'ultima considerazione, dopo che il relatore ha fortemente espresso le sue critiche sul nucleare. Questa mia considerazione si rivolge al sistema universitario. Qualche giorno fa abbiamo sentito il coordinatore di tutti i rettori, il professor Resta, esortare a considerare l'università come un'organizzazione a fianco dello Stato e dei privati, in un momento estremamente complicato, in cui stiamo attraversando due importanti transizioni, quella ecologica e quella digitale, che - lo voglio ripetere ancora - si ibridano e che sono argomenti estremamente complessi, non di facile comprensione per tutti noi e per la comunità in generale. Perché non affrontare in termini molto seri il tema del nucleare? Il relatore ci ha detto che non esiste la tecnologia di quarta generazione. Io leggo, invece, che esiste e addirittura che l'Europa la sdoganerà per una forte pressione della Francia.
2021-11-11	FI	TiraboschiMariaVirginia	Non sottovalutiamo la relazione abbastanza preoccupante di McKinsey che stima che, nei prossimi vent'anni, per una utility media, il danno da mancati ricavi e da costi di ricostruzione dovuti a eventi atmosferici estremi potrebbe essere nell'ordine di un paio di miliardi. Dico questo perché tutte le infrastrutture sono state progettate e costruite in epoche in cui le crisi climatiche e tutti gli eventi estremi che stiamo registrando nel corso degli ultimi dieci anni non esistevano e, quindi, saranno poste sotto stress in maniera significativa. Immaginate quali investimenti bisognerà fare e come questi si ripercuoteranno necessariamente sul prezzo finale che dovrà pagare l'utente. Sono eventi non trascendentali, ma effettivamente accaduti; ricorderete cos'è successo a luglio in Germania e un anno fa in Texas, quando quella crisi energetica ha portato allo spegnimento delle luci per un arco significativamente lungo di ore. Alcune azioni vanno previste in anticipo e non si può più arrivare all'ultimo momento. Così come non si può essere ancora in ritardo su una dipendenza energetica che il nostro Paese ha dall'estero. È esattamente la stessa dipendenza energetica che ha anche l'Europa, come ha ricordato correttamente il collega di Fratelli d'Italia. Ursula von der Leyen ha detto che il 90 per cento del gas naturale consumato in Europa viene importato e questo non è più sostenibile. Bisogna assolutamente pianificare in termini strategici gli approvvigionamenti e l'autosufficienza.
2021-11-11	FI	TiraboschiMariaVirginia	Signor Presidente, colleghi, membri del Governo, Forza Italia voterà a favore del provvedimento in discussione, apprezzando lo sforzo che il Governo ha sostenuto in tempi anche molto rapidi per sterilizzare l'aumento del conto energia. Tuttavia, non possiamo assolutamente non evidenziare una seria preoccupazione con riferimento ad alcuni dati che, se si dovessero verificare secondo le previsioni, avrebbero ripercussioni fortemente negative non solo sulle famiglie più povere, ma anche su quelle che hanno avuto serie difficoltà negli ultimi due anni, attingendo in parte significativa ai loro risparmi per poter andare avanti, così come sulla piccola e media impresa. Io credo che, per onestà intellettuale e soprattutto per avviare una riflessione molto pacata su questi argomenti, sia doveroso ricordare alcune cifre. Se dovessero rimanere invariate le aliquote tariffarie, il costo del gas naturale nel corso del 2022 sarebbe di circa 9,5 miliardi. Questo perché le quotazioni del gas sono doppie rispetto all'ultima rilevazione, quella di settembre, che abbiamo utilizzato per l'ultimo aggiornamento. Le quotazioni del gas restano tre, quattro volte più alte rispetto a quelle del periodo pre-Covid, anche se la Russia - per essere molto chiari - ha riaperto i rubinetti. Per la verità ci stiamo - per così dire - un po' strappando tali forniture tra Cina e Europa. Ricordo che la Cina - collega Buccarella - non è un continente, ma - grazie a Dio - ancora solo una Nazione, per quanto molto grande.
2021-11-11	FdI	DeCarloLuca	Al di là di questo, sono convinto tra l'altro che la continua decretazione di emergenza e il continuo rincorrere le questioni non aiutino nemmeno la fiducia che i cittadini poi hanno nei confronti di questo Parlamento e anche di questo Governo. Ipotizziamo che sia vero che c'è stato un effetto Draghi, che con la sua grande autorevolezza, la sua grande conoscenza, la sua grande capacità di relazioni anche in Europa, ha aiutato nel primo periodo la gente a tranquillizzarsi. Faccio il sindaco e nel mio Comune - come in tutti gli 8.000 Comuni d'Italia - quando c'è un problema, quando c'è un'emergenza, è atavico che, indipendentemente dal colore del sindaco, la popolazione si stringa attorno a lui e lo veda come punto di riferimento; è una cosa pressoché normale. È accaduta la stessa cosa con Draghi.
2021-11-11	FdI	GarneroSantancheDaniela	GARNERO SANTANCHE' (FdI). Signor Presidente, onorevoli colleghi, ho ascoltato con attenzione gli interventi di alcuni colleghi e non riesco a capire la visione di grande trionfalismo, come se oggi si fossero risolti i problemi degli italiani sul caro bollette. Vorrei ricordarvi, perché forse vi è sfuggito, che il provvedimento in esame destina circa 3 miliardi di euro al contenimento degli aumenti, ma che l'impatto degli stessi sul caro bollette è pari a 9 miliardi di euro. C'è quindi una toppa - chiamiamola così - messa su un terzo degli aumenti. Vi chiedo, allora, se avete presente che i rimanenti 6 miliardi di euro verranno tolti dalle tasche delle famiglie, delle imprese e dei Comuni. Ricordo, infatti, che anche i Comuni dovranno pagare il rincaro delle bollette e lo faranno attraverso la spesa corrente: ciò vuol dire che toglieranno i soldi - perché sempre di spesa corrente si tratta - destinati agli interventi nel campo del sociale, a vantaggio degli ultimi e dei più bisognosi. Ci chiediamo, dunque, se sia veramente questa l'abitudine della casa, dell'attuale Governo, che dovrebbe essere il Governo dei migliori: così è nella narrazione. Colleghi, continuate invece a farvi travolgere dalle emergenze, a rincorrerle e a cercare di mettere delle toppe. Sapete che quello che si vota oggi forse servirà per il contenimento delle spese dell'ultimo bimestre di quest'anno? Sapete che le imprese, i lavoratori e le famiglie verranno travolti dagli aumenti del prossimo anno? Il decreto-legge in esame ci fa dunque capire la mancanza assoluta di visione del Governo, che è sotto gli occhi di tutti. Non ci vorrete per caso raccontare che non sapevate di tali aumenti? Ricordo che, anche in maniera non consueta, avete avuto un Ministro che è andato in giro, dicendo: "Aumenteranno le bollette del 40 per cento" e non "Risolveremo il problema, affinché l'aumento non impatti sulle imprese e le famiglie". Avete fatto una corsa contro il tempo, per cercare di arginare, senza riuscirci, un fenomeno non solo inevitabile, ma anche prevedibile. Non c'era, infatti, l'emergenza per qualcosa che è successo dall'oggi al domani, perché tutti sapevamo che sarebbe successo. Sapete anche quanto e in che maniera questo impatta sulle imprese? Colleghi, parlate con gli imprenditori? Faccio l'esempio del nostro distretto, quello delle ceramiche e delle mattonelle, che è un'eccellenza italiana. Lo sapete che questo aumento impatterà in maniera così grave che forse molte aziende dovranno chiudere, perché non potranno sostenere un aumento di costi così impattante? Chiedo dunque al Governo dei migliori: anziché finanziare con ulteriori risorse il reddito di cittadinanza, per far stare i nostri giovani a casa sul divano, magari a giocare alla playstation, perché non vi occupate delle politiche per il lavoro e del mantenimento del lavoro? Vi rendete conto che questo caro bollette impatterà in maniera enorme? Non vi viene una domanda spontanea e di buon senso? Capisco che ormai il buonsenso è molto lontano da questo Governo. Tutti voi, colleghi della maggioranza, vi riempite la bocca dell'aumento del PIL del 6 per cento per il prossimo anno, ma guardate che il rincaro di 9 miliardi di euro mette a repentaglio la nostra crescita, i nostri posti di lavoro e le nostre aziende. Di tutto questo, però, non siete assolutamente preoccupati. Quindi, non riuscite a capire come questi miliardi di euro di aumento impatteranno in maniera devastante. Ormai il vostro abitudinario modo di governare è quello di tamponare, senza avere assolutamente una visione e senza risolvere il problema, che rimane strutturale, cari colleghi. Questo dimostra che gli aumenti saranno ancora maggiori di quelli che prevediamo oggi. Ma - come ho già ricordato prima - le vostre scelte sono altre. Non tirate neanche in ballo l'Europa e anche a tal proposito mi rivolgo ai grandi europeisti. Da soli non possiamo risolvere il problema. Oggi troviamo le dichiarazioni della presidente von der Leyen, la quale dice che bisogna parlare di riserva strategica e della possibilità di appalti comuni europei. A me sembra Alice nel paese delle meraviglie. Questi sono problemi che, per quanto riguarda Fratelli d'Italia, abbiamo sempre avuto ben presenti. È sempre quella stessa Europa che lascia da soli e che, quando ci sarebbe bisogno di lei, non c'è, se non nei titoli e nelle dichiarazioni. È quell'Europa che pensa che Lampedusa sia il confine dell'Italia e non dell'Europa. È quell'Europa che si comporta nella stessa maniera con i migranti, pensando che il problema sia italiano e non europeo. Allora io credo veramente che dovreste fare un ragionamento più ampio. Bisognerebbe che voi capiste che c'è bisogno, c'è la necessità e l'urgenza di una riforma della politica energetica della nostra Nazione, che dovrà essere realmente capace di ridurre la nostra dipendenza dall'estero e di sfruttare le nostre molteplici riserve. In sostanza, è necessario fare un piano che metta veramente al centro la visione di questo settore assolutamente strategico e che invece voi non affrontate, se non con dei palliativi, venendo in Aula e credendo che gli italiani si possano convincere delle vostre parole, quando dite che mettete 3 miliardi e mezzo. Ma cosa sono 3 miliardi e mezzo rispetto ai 9 miliardi di aumento?
2021-11-11	LN	ArrigoniPaolo	Cosa fare, dunque? Nell'immediato - ripeto - serve un'iniezione molto maggiore di 2 miliardi e allargare la platea dei beneficiari e poi bisogna intervenire strutturalmente e ripensare alla politica energetica del Paese. L'Italia non può aspettare l'Europa che, dopo l'ubriacatura del solo rinnovabile e solo idrogeno verde, purtroppo è divisa su come affrontare il caro energia e forse solo a dicembre deciderà qualcosa. La nostra ricetta non può essere quella dei colleghi del MoVimento 5 Stelle, che spingono solo su fotovoltaico ed eolico. A proposito, le comunità energetiche non sono solo affare vostro, abbiamo contribuito anche noi come Lega ad introdurle.
2021-11-11	LN	ArrigoniPaolo	I rischi che venga frenata la ripartenza post pandemia e che parta l'inflazione sono altissimi. La situazione è sempre più grave, sempre meno congiunturale e rischia di essere strutturale. Cerco di mostrarvelo. ( Il senatore Arrigoni mostra un grafico ). In questo primo grafico sono riportati i prezzi medi giornalieri dell'energia elettrica in Europa nel mese di settembre: più scuro è il colore, più alto è il prezzo dell'energia. Faccio due rilievi: l'Italia ha il triste primato del prezzo più alto. Noi, infatti, eravamo a 159 euro a megawattora, la Francia a 135 (meno 15 per cento) e la Germania a 128 (meno 20 per cento). Segnalo che nel 2019 il prezzo era da noi 52 euro, cioè un terzo. Evidenzio che proprio con i prezzi di settembre il Governo ha stanziato 3,5 miliardi per ridurre gli aumenti in bolletta. In questo secondo grafico, notate invece i prezzi del mese scorso, ottobre: i colori sono più scuri e questo deve far preoccupare. Faccio alcuni rilievi. L'Italia mantiene il triste primato del prezzo di energia elettrica più alto. Rispetto alla media di settembre, quando il prezzo italiano era di 159 euro a megawattora, quello medio di ottobre è salito a 218 (l'aumento è del 37 per cento). Mentre in Italia il prezzo ad ottobre era di 218, quello della Francia era 173 (meno 21 per cento) e quello della Germania era 140 (meno 36 per cento) e purtroppo il trend in questi giorni di novembre è costante. Anche l'Autorità di regolazione per energia reti e ambiente (ARERA) ieri ha fatto sapere che i prezzi del gas non scenderanno a breve, ma semmai dal prossimo mese di aprile. Insomma, il divario tra il nostro e gli altri Paesi europei è aumentato: perché? Forse perché la Germania - ma la mia è una domanda retorica - ha un ampio mix energetico con nucleare al 13 per cento, carbone e lignite al 35 per cento?
2021-11-11	LN	PianassoCesare	Se il costo di produzione di un auto aumenta di pari passo con quello delle sue componenti, soprattutto delle parti in plastica e in acciaio, lo stesso avverrà in misura proporzionale con il prezzo al consumatore, con il risultato di diminuire la fetta di potenziali acquirenti. Una riduzione delle vendite di auto si traduce in minor produzione e in minor lavoro in primis per gli operai delle fabbriche di assemblaggio e in seguito per le aziende della componentistica, in un circolo vizioso che potrebbe avere effetti drammatici sull'economia del nostro Paese. L'esempio del settore automobilistico potrebbe essere replicato anche per altri settori. L'incubo di una nuova brutta stagione non è così distante e ovviamente non riguarda solo il nostro Paese, ma l'intera Europa con le debite proporzioni. In questo momento le nostre aziende - parlo in particolare della mia zona, il Canavese, dove peraltro si stampa il 70 per cento dell'acciaio in Italia - stanno vivendo una fase di ripresa, dopo una stagnazione dovuta all'esplodere della pandemia. Questa fase, però, rischia di terminare ben presto se non si pone un freno alla spirale dell'aumento dei prezzi delle materie prime. In questo senso, l'Unione europea è chiamata a svolgere un ruolo straordinariamente importante per evitare, o almeno attenuare, gli effetti di una crisi economica dalle proporzioni ancora non ben definite in tutta la loro gravità. È evidente che l'Italia non può continuare all'infinito a immettere risorse per calmierare i costi dell'energia, serve una risposta strutturale per affrontare le sfide che la situazione attuale ci impone e per pianificare una strategia volta a metterci al riparo dalle dipendenze e dalle importazioni di risorse energetiche. Queste risposte non possono che venire dall'Europa, dove crediamo che il nostro Paese potrà tornare a recitare un ruolo di prim'ordine grazie anche all'autorevolezza, alla competenza e all'esperienza del nostro Presidente del Consiglio. Riguardo alle misure del giorno per contenere gli aumenti delle bollette energetiche, noi della Lega siamo sicuramente favorevoli, pur consapevoli del fatto che si tratta di un palliativo che non può risolvere da solo il problema.
2021-11-11	LN	PianassoCesare	Tale situazione è stata provocata da una combinazione di fattori, tra i quali la minore disponibilità di gas prodotto direttamente in Europa e la diminuzione delle forniture dalla Russia, dalla quale l'Europa è fortemente dipendente in materia energetica.
2021-11-11	M5S	AnastasiCristiano	Signor Presidente, onorevoli colleghi, capita raramente, nella storia di un Paese, che un decreto-legge così breve e così piccolo (appena tre articoli che parlano di bollette, più altri tre che parlano di altro) abbia una ricaduta così ampia sulla popolazione. In tre articoli praticamente ci prendiamo cura di tutte le famiglie italiane e di una parte importante delle piccole e piccolissime imprese. Lo facciamo ovviamente a tempo limitato, fino a dicembre, per attenuare un momento di disagio, che però - com'è stato ampiamente descritto in quest'Aula - è un disagio di lungo periodo, che proviene non dall'Italia, ma dai venti freddi dell'Europa dell'est e che ha origini lontane. Dobbiamo dedicare due minuti per fare un'analisi di tale disagio.
2021-11-11	M5S	CroattiMarco	Noi l'abbiamo tracciato e un anno e mezzo fa il presidente Girotto, anticipando tutti i Paesi dell'Europa, ha portato a conoscenza il tema delle comunità energetiche. Solamente con l'autoproduzione potremo uscire da questa impasse. Concludo con una dichiarazione del nostro presidente Conte proprio su questo tema. Sulla questione bollette il momento è propizio per una soluzione definitiva: dobbiamo cogliere l'occasione per alleggerire le bollette una volta per tutte, spostando gli oneri di sistema finalizzati agli investimenti di fonti rinnovabili e allo smantellamento del nucleare nella fiscalità generale, affinché vengano pagati in maniera proporzionale alla capacità di reddito personale, nel pieno rispetto del principio costituzionale della progressività dell'imposizione fiscale. Non ci vuole tanto per capire qual è la strada da intraprendere in questo momento. Il MoVimento 5 Stelle l'ha tracciata: comunità energetiche, super bonus, avvento della mobilità elettrica e incentivi alle auto elettriche, transizione 4.0 e Ministero della transizione energetica.
2021-11-11	M5S	LanziGabriele	Ciò che desta maggiore preoccupazione sono anche le previsioni delle agenzie di rating, che per l'Europa e l'Italia attestano il sostanziale stazionamento degli aumenti anche nel 2022 e nel 2023 a causa dell'offerta che continuerà a contrarsi. Se le ragioni degli aumenti sono da rinvenire nelle citate concause di natura squisitamente internazionale, le conseguenze sono invece tutte interne al nostro Paese, condizionano la nostra economia e si ripercuotono direttamente sui consumatori finali. Da un lato, ci sono le famiglie (specialmente quelle meno abbienti e del ceto medio), che rischiano di essere sempre più oppresse da una pressione fiscale non più sostenibile. Per molte di loro il provvedimento in esame rappresenta certamente un primo passo avanti. Infatti, dal complesso degli interventi contenuti nel decreto-legge che ci apprestiamo a convertire emerge una generale riduzione dell'impatto degli aumenti che sarà invece pari a zero per oltre 3 milioni di famiglie in difficoltà. A ciò si aggiungono l'azzeramento delle aliquote relative agli oneri generali di sistema per il quarto trimestre 2021 per circa 6 milioni di microimprese e circa 29 milioni di clienti domestici, nonché la riduzione dell'IVA per tutti gli utenti del gas naturale. Come già detto, si tratta di un primo passo certamente indefettibile, ma al tempo stesso provvisorio e pertanto anche non del tutto sufficiente. Quello di oggi, quindi, non può che essere un primo provvedimento che dovrà condurre verso un sentiero lastricato di azioni sinergiche da parte di tutti i Dicasteri interessati, partendo dalle necessarie iniziative volte a contenere alla radice il fenomeno dei rincari a livello internazionale e, parallelamente, con interventi economici mirati e concreti diretti al ceto medio e alle imprese di maggiori dimensioni. Mi riferisco in particolare alle medie e grandi imprese energivore, come quelle del settore ceramico, le cartiere o le fonderie, che a causa degli aumenti vedono lievitare i costi della propria produzione di diversi milioni di euro al mese e rischiano conseguenze potenzialmente devastanti, in alcuni casi addirittura la chiusura. Dobbiamo intervenire senza indugio, dando buone prospettive, affinché gli occupati abbiano una stabilità e siano in grado di sostenere le proprie famiglie e affinché gli imprenditori continuino ad innovare e ricercare per restare all'avanguardia: il made in Italy si difende anche così. Ritengo quindi necessario che vengano realizzate iniziative urgenti, anche in considerazione del fatto che gli interventi calmierati già adottati si esauriranno molto presto, esattamente al termine del quarto trimestre dell'anno.
2021-11-11	PD	CollinaStefano	Signor Presidente, colleghi, il decreto-legge in esame rinnova per il quarto trimestre di quest'anno le misure già introdotte con il decreto sostegni bis, relative al terzo trimestre. Esse riguardano l'abbattimento del costo delle bollette, attraverso lo spostamento di alcune voci che sono al loro interno (gli oneri generali di sistema) e l'abbassamento delle aliquote IVA. Mi sembra chiaro, anche dalla discussione di oggi, che può apparire abbastanza inadeguato parlare di bollette di fronte all'importanza del dibattito sui temi energetici. C'è una discussione che interessa l'intero pianeta e che è stata affrontata poche settimane fa nel G20; è in corso ora la COP26 a Glasgow, i cui esiti sono ancora incerti. C'è quindi una dimensione globale del tema, che tra l'altro vede in qualche modo defilati alcuni soggetti decisivi per la definizione di azioni incisive per il futuro, e parlo di grandi Paesi come la Cina o l'India. C'è anche una dimensione europea del problema. Ricordo quando il presidente Draghi è intervenuto in quest'Aula, prima di andare a Bruxelles al Consiglio europeo, a illustrarci i temi attraverso le sue comunicazioni; ebbene, la questione energetica e del caro energia è stato uno dei temi affrontati in modo più preciso e adeguato dal punto di vista del nostro Paese, che ha messo a fuoco l'esigenza di affrontarlo a livello europeo. Colleghi, in realtà quel Consiglio europeo ha sancito il fatto che a un problema europeo diamo non ancora una risposta europea, ma una risposta in piena autonomia dei singoli Paesi. Questo è infatti un tema ancora irrisolto all'interno dell'Unione e, quindi, rappresenta una difficoltà che pone ciascun Paese di fronte alle proprie capacità di affrontare il problema nella propria autonomia. Credo che questo sia un aspetto da sottolineare. Colleghi, la pandemia ci ha fatto fare - a livello europeo - un salto importante: abbiamo capito che c'è un'interdipendenza tra i Paesi nell'affrontare temi sovranazionali, e i sovranismi non sono una risposta a problemi di questa dimensione. Ecco, sul tema energetico, ma direi piuttosto sul tema ambientale e della transizione ecologica, non siamo ancora riusciti a fare questo passo. Se è vero che la pandemia ci ha fatto capire che i vaccini sono la risposta che andava presa, affrontata e portata avanti in modo comunitario, è altrettanto vero che sul tema dell'energia e della transizione ecologica questa consapevolezza ancora non l'abbiamo, e capiamo che dobbiamo fare passi importanti. Su questo voglio sottolineare un aspetto che deve essere una nostra consapevolezza: la transizione ecologica non è la transizione energetica tout court; è la transizione del nostro sistema produttivo. Questo è il tema che dovremmo affrontare. Riconosco al MoVimento 5 Stelle di aver portato sensibilità rispetto ai temi dell'ecologia, della transizione ecologica e del rispetto del pianeta, con forza all'interno dell'istituzione; una forza che fino a quel momento non c'era ancora stata. Dopodiché, dobbiamo costruire questa transizione; abbiamo il compito di tracciare il percorso che arrivi all'obiettivo, che è la decarbonizzazione. Quell'obiettivo è da raggiungere per esserci in un pianeta vivo, ma dobbiamo arrivarci con un sistema produttivo e sociale vivo. Allora, questo deve essere il percorso che dobbiamo tracciare. Faccio solo un esempio: pochi giorni fa il capo della Volkswagen ha annunciato che ci saranno 30000 licenziamenti su 100.000 dipendenti totali nel settore automobilistico in Germania. È un annuncio che vale oggi per il prossimo anno. Costruire il percorso che dà una sostenibilità integrale alla transizione energetica significa tenere conto del complesso delle azioni che bisogna porre in essere per dare alla transizione ecologica il percorso giusto. La transizione non è un salto; il salto non è sostenibile. La transizione è il percorso che dobbiamo costruire. Il sostanziale fallimento del Consiglio europeo sui temi energetici, così come le discussioni che ci sono nella Cop26 come nel G20 stanno ponendo all'attenzione dell'Europa - penso alla Commissione, alla von der Lyen - la necessità di avanzare proposte che siano punti di sintesi che vanno nella direzione della decarbonizzazione. Da questo punto di vista dobbiamo mettere in campo una discussione e una riflessione che portino anche nel nostro Paese a una sintesi con tutti gli operatori, e non solo con gli stakeholder, ma anche con il mondo produttivo e le parti sociali. È un tema molto importante. Le risorse non sono infinite; la transizione va finanziata e sostenuta negli investimenti che devono essere fatti sia per incentivare le nuove tecnologie sia per sostenere gli investimenti di trasformazione del sistema produttivo. Sul punto dobbiamo arrivare a delle sintesi condivise. Credo che troviamo la dimensione della transizione nella capacità di individuare le varie fonti che ci devono accompagnare e devono consentirci di rendere sostenibile la transizione ecologica ed energetica. È chiaro allora che non possiamo immaginarci di arrivare al 2050 così come siamo, chiudendo tutto quello che porta aumento di CO2. In questi anni dobbiamo invece continuare ad avere competitività attraverso le fonti tradizionali mentre le andiamo a sostituire, attraverso un percorso di investimento e anche di avanzamento tecnologico, con le fonti che non danno impatto sull'atmosfera. Credo che al riguardo dobbiamo ancora fare tanta strada e ritengo che le contrapposizioni, che certe volte rilevo, non siano assolutamente produttive. Oggi abbiamo affrontato il tema del caro bollette. Pensate che se la Cina, facendo un salto importante, dovesse sostituire tutte le centrali a carbone e portarle a gas, dovrebbe assorbire il 40 per cento delle risorse mondiali del gas presenti nel pianeta. Abbiamo necessità di portare al tavolo della discussione soggetti importanti come la Cina perché, diversamente, tutti i nostri sforzi saranno non solo inutili, ma mineranno la nostra capacità di rimanere sul mercato con il sistema produttivo. Ritengo allora sia necessario fare dei passi avanti. Il provvedimento al nostro esame da un certo sollievo all'incremento dei costi, che in parte è congiunturale e, in parte, strutturale. Credo però che non dobbiamo perdere l'occasione di iniziare in modo significativo con il Governo una riflessione che ci faccia costruire il percorso sostenibile della transizione ecologica e della transizione del nostro sistema produttivo.
2021-11-16	M5S	CastelloneMariaDomenica	A questo riguardo, signora Presidente, dovremmo adottare un codice di condotta per i senatori che metta al centro la trasparenza, così come è già stato fatto alla Camera, perché in questo momento storico serve un segnale chiaro al Paese. Del resto, anche l'organo del Consiglio d'Europa che si occupa di lotta alla corruzione ha sollecitato il nostro Paese ad adottare una vera e seria legge sul conflitto di interessi.
2021-11-17	PD	CirinnaMonica	CIRINNA' (PD). Signor Presidente, onorevoli colleghi, il Gruppo Partito Democratico voterà convintamente a favore della conversione in legge del decreto-legge in esame e, nello svolgere la dichiarazione di voto a nome del Gruppo, vorrei richiamare tre punti del decreto-legge in conversione, che mi sembrano molto importanti. Essi sono importanti, perché, tra le pieghe di un intervento solo apparentemente molto tecnico, stiamo dando risposte invece davvero importanti a tre domande, che provengono dalle cittadine e dai cittadini del Paese: una domanda di più forte garanzia dei diritti, soprattutto del diritto alla riservatezza, una domanda di partecipazione politica e una domanda di sostegno. Alla domanda di più forte garanzia dei diritti risponde l'articolo 1 del decreto in conversione, che interviene in una materia molto delicata: la possibilità di acquisire alle indagini e al processo penale dati relativi al traffico telefonico. La norma che introduciamo conferma la possibilità di acquisire tali dati fino alla scadenza del termine entro il quale il fornitore è tenuto alla loro conservazione. Allo stesso tempo, però, la modifica introdotta dal decreto-legge rafforza la garanzia processuale del diritto alla riservatezza e in che modo? L'acquisizione alle indagini con decreto del pubblico ministero è infatti sostituita da un decreto autorizzato dal giudice che deve essere motivato e può essere adottato su richiesta del pm oppure su istanza del difensore dell'imputato, della persona sottoposta ad indagini, della persona offesa o delle altre parti private. Solo quando sussistano ragioni di urgenza o vi sia fondato motivo di ritenere che dal ritardo possa derivare un grave pregiudizio alle indagini, il pubblico ministero dispone l'acquisizione dei dati con decreto motivato, che è comunicato entro quarantott'ore al giudice, che dovrà comunque convalidarlo. Se queste modalità non vengono rispettate, i dati acquisiti sono inutilizzabili nel processo, quindi una vera e propria garanzia. Tra i diritti alla riservatezza e le esigenze legate alle indagini e all'esercizio dell'azione penale, viene così trovato un punto di equilibrio alto pienamente rispettoso delle garanzie costituzionali, con il coinvolgimento del giudice sempre e la sanzione dell'inutilizzabilità. Un miglioramento importante a nostro giudizio che, come detto, va nella direzione di una più intensa garanzia dei diritti delle persone sottoposte alle indagini e al processo penale. La seconda domanda alla quale il decreto in conversione risponde è una domanda di partecipazione politica. Mi riferisco all'articolo 3, che proroga i termini in materia di referendum. Nell'ultimo scorcio dell'estate, colleghi, abbiamo assistito a un fenomeno nuovo, assolutamente inedito: in poche settimane, grazie all'introduzione della possibilità di firmare il referendum con lo Spid, due quesiti molto importanti - quello sulla cannabis e quello sul fine vita - hanno raggiunto un numero davvero incredibile di firme, talmente tanto alto che si è reso necessario spostare in avanti di un mese eccezionalmente i rigorosi termini che regolano il procedimento referendario. È stato giusto farlo per cogliere questo segnale di attenzione a un movimento spontaneo nella nostra popolazione, che riguarda - non a caso - questioni attinenti ai diritti, quei diritti - perdonatemi, colleghi, la durezza - su cui questo Parlamento - mi fa male ammetterlo - non riesce a toccare palla. Dal fine vita allo ius soli ai diritti delle donne ai diritti delle persone LGBT, l'Italia è ferma, procede con una lentezza esasperante. Siamo ormai il fanalino di coda in Europa, addirittura derisi in alcuni contesti per l'oscurantismo nel quale continuiamo a vivere. Per non parlare - questo mi fa ancora più male - di quando diamo di noi come Parlamento, di noi come Senato addirittura uno spettacolo che in tanti hanno definito indegno, come quel vergognoso applauso di sole tre settimane fa sulla cosiddetta tagliola al testo Zan. Qualcuno ha applaudito all'interruzione dei diritti di altre persone che volevano essere difese dall'odio.
2021-11-18	FI	VitaliLuigi	Se ci guardiamo intorno in Europa, l'Italia è praticamente quasi un'isola felice rispetto alla Germania, alla Francia, all'Austria e ai Paesi dell'Est. Questo vuol dire che i nostri sacrifici non sono stati vani. Se oggi l'Italia è presa ad esempio dal mondo occidentale, evidentemente questo è merito delle attività che si sono predisposte e anche dell'incentivazione alla campagna vaccinale. Certo, fino a quando non sarà completamente debellata la pandemia, dovremo imparare a convivere con il virus, senza sottovalutarlo, ma senza paura, rispettando le minime regole di distanziamento, utilizzo della mascherina e igienizzazione delle mani, ma soprattutto continuando la campagna di vaccinazione, iniziata un anno fa.
2021-11-18	M5S	MantovaniMariaLaura	Sulla base delle nostre proposte, in primo luogo, anziché eliminare la necessità di base giuridica per il trattamento, è stato ampliato l'elenco delle possibili basi giuridiche, aggiungendo gli atti amministrativi generali. Un simile intervento non comporta un appesantimento degli oneri dei soggetti pubblici eventuali titolari dei trattamenti, giacché impone loro semplicemente l'adozione di un atto amministrativo di portata generale, attraverso il quale identificare le caratteristiche del trattamento che si ritiene necessario intraprendere per il perseguimento delle finalità istituzionali loro attribuite dalla legge. Inoltre, è stato recuperato il ruolo del Garante anche nella fase di post approvazione: si prevede - ad esempio - che, quando il Presidente del Consiglio dei ministri dichiari che ragioni di urgenza non consentono la consultazione preventiva - e comunque nei casi di adozione di decreti-legge - il Garante esprima il parere in sede di esame parlamentare dei disegni di legge o delle leggi di conversione dei decreti-legge oppure in sede di esame definitivo degli schemi di decreti legislativi sottoposti al parere delle Commissioni parlamentari. Con i nostri subemendamenti abbiamo definito meglio la norma, allungando da nove a dodici mesi i termini entro i quali i gestori delle piattaforme digitali conservano il materiale oggetto della segnalazione in tema di revenge porn ai soli fini probatori e con misure indicate dal Garante, idonee a impedire la diretta identificabilità degli interessati. Infine, abbiamo sostenuto il potenziamento del ruolo organico con relativo stanziamento di risorse per l'Autorità garante. Come sancito anche quest'anno dal digital economy and society index (DESI), l'Italia si conferma ancora all'ultimo posto in Europa per competenze digitali avanzate. Ed è anche a causa di questo che rimane - a mio parere - la persistenza di un pregiudizio che attanaglia le pubbliche amministrazioni e il settore produttivo del Paese, ossia che la norma sulla privacy sia un ostacolo alla semplificazione e alla trasformazione digitale, un onere burocratico e amministrativo da eliminare. Spesso, invece, la normativa risulta male interpretata. Il fine è consentire l'uso del trattamento di dati per innumerevoli fini leciti, ma allo stesso tempo di eseguire tali trattamenti in modo corretto, considerando sempre prioritariamente il dovere etico di tutelare i diritti delle persone coinvolte. In conclusione, colleghe e colleghi, dichiaro il voto favorevole del MoVimento 5 Stelle e mi auguro che questo provvedimento venga presto convertito in legge.
2021-11-18	PD	BitiCaterina	Abbiamo un Paese che soffre da due anni dal punto di vista sanitario, come sappiamo bene, e dal punto di vista economico; abbiamo finalmente un Paese che è sicuramente esempio in tutta Europa (ma vorrei dire nel mondo) per come è riuscito ad affrontare la pandemia. Non credo sia necessario fare un esercizio di memoria, colleghi e colleghe, perché in quest'Aula abbiamo pianto, ci siamo rammaricati, ci siamo disperati, abbiamo invocato il maggiore aiuto possibile per quello che accade da due anni a questa parte.
2021-11-30	PD	BitiCaterina	Signor Presidente, oggi ricorre un avvenimento importante e mi dispiace non essere nella mia Firenze, nella mia Regione per celebrare la Festa della Toscana. Il 30 novembre di 235 anni fa, infatti, la Toscana abolì, primo Stato nel mondo e nella storia, la pena di morte. Fu il granduca Pietro Leopoldo, del quale nella nostra Regione si ricordano tantissime altre riforme, in linea con quanto aveva studiato e approfondito nel saggio di Cesare Beccaria, «Dei delitti e delle pene», che era già uscito da tempo e che lui lesse appassionatamente, a volere una riforma del codice penale. Questa riforma non era sicuramente perfetta; anzi, conteneva imperfezioni notevoli di diritti, sulle quali anche lo stesso Granduca poi ritornò. Per la prima volta, però, portava dentro di sé una riforma epocale. Il Granducato di Toscana, la Toscana, la mia terra, duecentotrentacinque anni fa diceva che la vita umana ha un prezzo ineguagliabile e che non deve essere toccata, abolendo la pena di morte. È un onore per me, ovviamente, venire da quella terra, che ha tracciato in qualche modo la storia, purtroppo non in tutto il mondo, ma sicuramente in Europa. È lì la nostra storia. Ci sono i nostri valori, ci sono anche i nostri obiettivi. È per questo che oggi, anche se sono in Senato, avevo piacere di ricordare la festa della Toscana, istituita nel 2000, che ricorda e celebra quell'evento, così importante in tema di diritto e di rispetto della vita umana, che ogni anno diventa anche per noi un impegno: un impegno importante, un pungolo, qualcosa che ci deve stimolare a far sì che in tutto il mondo davvero si arrivi prima possibile ad ottenere quella famosa moratoria, di cui l'Italia ovviamente si è sempre fatta portabandiera, affinché la pena di morte sia abolita. Non vi è niente di più importante, infatti, della vita umana, che non può e non deve essere tolta a nessuno. Sono orgogliosa di dirlo in quest'Aula oggi, in occasione di questo anniversario.
2021-12-01	FI	PerosinoMarco	Credo che il decreto fiscale e la legge di bilancio siano gli atti fondamentali di un Governo o di un Parlamento. Occorre una visione politica ampia, di prospettiva, di proposta, di crescita - come si usa dire adesso - direi anche di libertà, di superamento della fase pandemica e - auspichiamo - post pandemica, che obiettivamente è ancora difficile. Altro che società sfilacciata, come diceva De Rita! In certi aspetti è una società a brandelli: le amicizie crollano sulla divisione tra sì vax e no vax; l'odio e l'invidia sociale prosperano, purtroppo (assieme a tanto bene, senz'altro); la situazione sanitaria, se non è grave, è comunque molto seria e deve essere seguita, normata e fatta rispettare. Oggi ci sono forme di protesta che stanno travalicando le norme dell'ordine pubblico e anche quelle della convivenza. Penso che sul provvedimento in esame ogni parlamentare, in una maggioranza così larga ma anche eterogenea, possa mantenere una serenità e una piccola differenza di giudizio su alcuni fatti. Mi soccorre l'intuito del presidente Berlusconi che ci sprona ad andare avanti e sprona il Governo Draghi, ma siano ammesse alcune note e alcuni suggerimenti al Governo da parte del Senato. Penso anche agli insegnamenti di altri personaggi illustri e voglio pronunciare in quest'Aula il nome di Ennio Doris, un grande italiano che obbediva al principio secondo cui c'è sempre domani. Passiamo al contenuto del decreto-legge, dopo le nottate degli emendamenti, in cui più o meno tutti i Gruppi hanno avuto qualcosa, sulla base delle sensibilità diverse e della rappresentanza di interessi che a volte non coincidono, ma formano la società italiana: sulle proroghe fiscali penso che si poteva e si dovrebbe in prospettiva consentirle, anche se non è stato possibile questa volta, perché una proroga di nove giorni non è significativa. Penso che chi non riesce a pagare non lo fa apposta, ma proprio non ce la fa, per motivi legati alla propria attività, alla difficoltà di incassare, alla difficoltà di fare utile. Probabilmente quando si fa una proroga - e bisognava farla nell'epoca Covid e tuttora - bisogna pensare che poi le scadenze si raddoppiano, gli importi si raddoppiano. Allora bisogna pensare a piani di rientro a lunga e lunghissima scadenza, che fanno cassa nel medio-lungo periodo per l'erario, ma danno anche più facilità a chi si è trovato in difficoltà. Si potrebbero stornare da qualche voce significativa qualche centinaio di milioni per il ritardo in caso di ulteriore impossibilità a pagare, per esempio dal reddito di cittadinanza, ma poi ripristinarlo in corso d'anno. C'è la famosa questione del cosiddetto magazzino fiscale, di cui andremo - spero - a discutere quanto prima, se non entra già nella legge di bilancio, perché quei famosi quasi 1.000 miliardi non esistono nella realtà; sono 70-80 miliardi - è conclamato, ma ci vuole un provvedimento che lo certifichi una volta per tutte - per i quali si incassa attraverso l'Agenzia delle entrate dai 6 agli 8 miliardi; qualche volta si è arrivati a 10, ma con un'attività di spesa e di ingolfamento degli uffici molto pesante. Alcuni importi sono residui attivi nel bilancio e bisogna a tutti i costi incassarli, ma entrano tutti gli anni i nuovi importi, per i quali non basta una rottamazione- ter o un "saldo e stralcio". Ci vuole qualcosa in più, ci vuole una società che produce ricchezza. Quanto alla riforma fiscale che verrà, che non c'entra direttamente con il dibattito, ma in qualche modo è tirata in ballo, perché soprattutto i giornali economici vi dedicano degli articoli e nei talk show televisivi è oggetto di aspettative e condizionamenti, genera in certi casi pessimismo, blocco delle attività economiche, quando si parla - ad esempio - del 110 per cento - ne parleremo in sede di bilancio - e non si prevede un rientro dolce, soft, contro il fatto notorio, dal punto di vista numerario, che, se partissero tutti i 110 per cento potenziali, salterebbe il banco dello Stato. Quindi, il calcolo probabilmente è stato sbagliato. L'addizionale IRPEF regionale e comunale, per la quale si prevede la trasformazione in sovrattassa, causerà dei problemi ai Comuni che incasseranno in ritardo, ma soprattutto che si differenziano sulla deliberazione dell'aliquota. Questa è la democrazia: c'è chi applica il minimale, chi il massimale, chi un'aliquota intermedia; sulla base dell'aliquota, su quanto paga il cittadino, c'è il giudizio politico. In questi giorni - è oggetto degli incontri del presidente Draghi con le delegazioni parlamentari - si parla di 8 miliardi, che sono a debito, per finanziare la riforma fiscale, per la quale occorrerebbero molti più fondi qualora il sistema fosse in effervescenza, fosse in crescita e producesse ricchezza. Quanto al catasto, oggi c'è un giudizio dell'UPB secondo cui è una riforma che va fatta. Probabilmente, se ci pensiamo, è giusto che sia adeguino in modo equo i valori; ma, se non si vuole tassare troppo ed aumentare la tassazione, probabilmente bisogna ridurre le aliquote di IMU e IRPEF. Intanto, purtroppo, assistiamo a un dibattito politico che non avviene in quest'Aula. Lo dico per titoli, tanto perché siamo qui non a scaldare i banchi, come alcuni giornali e come una certa mentalità corrente che si diffonde e che viene alimentata ad arte vorrebbe far credere. È stato stipulato un accordo Italia-Francia di cui non sappiamo i contenuti; è vero che ha delle parti segrete e le deve avere, ma io con la Francia andrei molto cauto. Ci sono dei Ministri che parlano di legalizzazione della cannabis; decidiamolo una volta per tutte: consegniamo la dose annua ai primi dell'anno e non se ne parli più. Abbiamo rischiato di non poter dire "buon Natale" in questi giorni, secondo una disposizione della UE, che peraltro poi ci dice che comunque dobbiamo tagliare il debito e le spese. Sono le cose che ci dice da sempre. Il caro energia: bisognerà intervenire in qualche modo per eliminare quel meccanismo perverso, ma trovare dei fondi - e sono miliardi - per finanziare l'alleggerimento del carico sulle famiglie non sarà facile. Abbiamo alle porte il decreto-legge concorrenza: per favore, non prendiamocela con i taxisti, che sono una categoria non di ricchi - non si offendano - bensì di lavoratori. Abbiamo letto su un importante quotidiano che un senatore a vita ha parlato di sospensione della democrazia e dell'informazione, e non fa neanche più scandalo. Io sono preoccupato di queste cose, rispetto alle quali il discorso economico è importante, ma sul quale possiamo trovare la quadra, possiamo trovarci d'accordo tramite emendamenti e norme, perché vedo uno spirito costruttivo nelle Commissioni. Anche l'opposizione gioca il suo ruolo, ma tutto sommato alla fin fine è disponibile. Io obbedisco al motto che è stato alle fondamenta di Forza Italia: in economia tutto è permesso tranne ciò che è vietato, e non il contrario. Pertanto, quando leggo o sento che, siccome c'è la mafia, non facciamo gli appalti, o li ritardiamo o complichiamo alle norme; oppure, siccome ci sono le frodi, facciamo il decreto antifrodi, penso che i cittadini siano tutti onesti salvo eccezioni, che gli organi preposti possono tranquillamente scoprire in pochi minuti. Lo Stato deve ingenerare una mentalità per cui si fa la crescita con norme univoche e chiare, ottimismo, libertà, semplificazione vera, magari un poco di inflazione. Auspico infine che si difendano gli interessi nazionali, come - ad esempio - il made in Italy rispetto a certe norme dell'Europa, e si usi il golden power nella questione Telecom.
2021-12-01	FdI	RuspandiniMassimo	Tutto, chiaramente, per arrivare ad avere, in tanti casi, uno stipendio che non supera quasi mai i 30.000 euro annui. In Inghilterra, la stessa identica certificazione si prende in due mesi e costa 300 euro. Questo è il meccanismo, in un mondo globalizzato, del quale facciamo finta di non interessarci. In Spagna, costa 800 euro, in Romania poche centinaia di euro e dopo un mese si ha la patente di guida. Il minimo che possano fare le aziende italiane che hanno bisogno di autotrasportatori è prendere gli autisti rumeni: va da sé che le aziende italiane continuino ad assumere in questo momento lavoratori stranieri, in particolare dell'Est Europa, perché, come abbiamo detto, lì è più facile prendere la patente, e i costi elevati innescano un meccanismo che disincentiva l'entrata in questo settore da parte di tanti giovani italiani, determinando una gravissima mancanza di autisti.
2021-12-02	FdI	LaPietraPatrizioGiacomo	Sintetizzando al massimo il concetto, voglio dire che procedure e regole che valgono molto probabilmente per l'Europa o per il Nord America, ad esempio, non possono essere applicate con la stessa facilità per altre Nazioni o continenti nei quali si vive in condizioni sociali e contesti politici difficili, spesso anche pericolosi, così come accade in alcuni Paesi del Sud America, dove la presenza dei nostri connazionali è fortemente radicata: penso al Venezuela o alla stessa Argentina, dove brogli e situazioni non chiare sono all'ordine del giorno.
2021-12-02	FdI	deBertoldiAndrea	Capisco che ormai l'attività si ritenga delegata esclusivamente al Governo, però credo che sia moralmente ed eticamente necessario che i parlamentari si riapproprino del proprio ruolo, e certamente noi di Fratelli d'Italia non rinunciamo a farlo. È un decreto-legge che abbiamo cercato di modificare anche con due notti trascorse in Commissione per apportare un contributo e cercare di dare qualcosa in più al nostro Paese, ai nostri imprenditori, ai nostri lavoratori e ai nostri pensionati. Purtroppo, poco siamo riusciti a ottenere dal Governo e dalla maggioranza. Siamo fieri di aver condotto una battaglia che ci ha permesso di dare risposte ai dirigenti scolastici, anche grazie all'impegno e alle sollecitazioni che il collega Iannone, qui al mio fianco, ha rivolto per tutelare dalle responsabilità ingiustificate nelle quali incorrevano i dirigenti delle nostre scuole. Siamo contenti, ma non soddisfatti, di aver ottenuto qualche riscontro sul tema del contante. Come sapete, dal prossimo anno avremo un'incomprensibile riduzione del suo utilizzo, che ci rende addirittura quasi unici in Europa, quando sappiamo che è quella stessa unità europea che ci ricorda che il contante è l'unica moneta legale. In Italia, però, vogliamo limitare e ridurre ulteriormente l'utilizzo del contante a 1.000 euro dal prossimo anno. Volevamo impedirlo, ma ci è stato solamente riconosciuto che si mantengano i livelli precedenti di utilizzo del contante per i cambiavalute: molto poco, ma certamente meglio che niente. Abbiamo ottenuto qualche risposta sul tema delle casse previdenziali, che avranno almeno tempi certi nell'attesa dei pareri ministeriali, cosa che oggi purtroppo non accade. A questo riguardo - permettetemi di dirlo e mi rivolgo soprattutto agli stimati rappresentanti del Governo con i quali ci siamo confrontati - rivolgo un appello ed esprimo un auspicio: abbiate più coraggio nel vostro ruolo, abbiate più fiducia nella politica e non rimaniate troppo spesso ostaggi anche voi di quelle burocrazie ministeriali che spesso sono le vere protagoniste della politica. Non è accettabile che la politica e il potere legislativo ed esecutivo debbano troppo spesso inchinarsi a burocrazie ministeriali che vogliono imporre la loro volontà e il loro parere anche oltre le competenze che spettano loro.
2021-12-14	PD	RojcTatjana	Signor Presidente, c'è una profonda tristezza nell'apprendere della scomparsa di Demetrio Volcic, pervasa dalla nostalgia per quel suo saper raccontare con il garbo e la sapienza dei grandi narratori, che sanno declinare la narrazione con poche e rarefatte parole. Un giornalista di rango, ma anche un vero intellettuale e un profondissimo conoscitore e narratore dell'Europa dell'Est e non solo. Indimenticabile il suo lavoro di cronista e testimone da Mosca, che sapeva entrare nelle case degli italiani con l'eleganza che lo contraddistingueva e anche con il suo inconfondibile accento. Fu direttore del TG1 nel 1993. Molti ricordano il suo lavoro al Senato, molti il suo lavoro al Parlamento europeo. Sento l'onore e la responsabilità di continuare al Senato nel suo solco e nella consapevolezza che il mutare dei tempi implica la necessità di conoscere un mondo che ci è vicino e che nel contempo sta cambiando in maniera repentina. Volcic sapeva sottendere quella dignità necessaria agli uomini, che ha saputo definire anche attraverso i simboli, spesso proscenio della narrazione degli accadimenti, simboli di un'Europa sconosciuta, quella della sconfinata Unione Sovietica, quella dei Balcani, quella della Polonia, della Cecoslovacchia, della Germania ancora divisa e della Mitteleuropa, di cui Volcic rappresentava di certo la sintesi. Un mondo plurimo, di cui raccontava con la capacità - lo si evince dai suoi libri - di fare accenni letterari colti e determinati. Sono proprio questi gli archetipi della sua appartenenza. È stato uomo della Mitteleuropa e uomo di frontiera; ha fatto conoscere al mondo ciò che Manfred Halpern definisce come assunto dal significato storico, e cioè che cioè manca un confine ben definito tra la Penisola balcanica e il resto d'Europa, intendendo la Penisola balcanica come inizio di un mondo e un'Europa sconosciuta ai più, per le sue vastità, per le sue complessità, per le sue specificità e per la sua dimensione valoriale. Importante il suo lavoro come senatore della XIII legislatura, eletto nel 1997, dopo l'improvvisa scomparsa di Darko Bratina, anche per rappresentare la minoranza slovena in Italia. Suo il grande merito dell'approvazione della legge n. 38 del 2001 per la tutela degli sloveni in Italia, che è divenuta la loro e la nostra Magna Charta, con la quale ha scritto una delle grandi pagine della storia delle minoranze in Italia. Chi gli fu collega ha un ricordo vivissimo del suo lavoro di parlamentare e ne rimarca la grande capacità di analisi della politica estera del vecchio Continente e di tutta l'Europa dell'Est, ma ne sottolinea anche la profonda umanità. Demetrio Volcic sapeva cogliere il senso di dignità, inteso come sofferenza e orgoglio intimo, che sfonda il muro di sangue e di dolore, perché concepito come essenza dell'esistenza, come interiorizzazione dell'essere uomini. Egli sapeva raccontare sottendendo questa Europa, per secoli esempio di convivenza, benché esposta alle incursioni e ai desideri espansionistici di altri, rimarcandone, seppur a volte in modo implicito, anche la grande carica culturale. Lo riassume con queste parole Paolo Valentino sul «Corriere della sera»: «Colto e profondo, come sa esserlo solo un mitteleuropeo di confine nato a Lubiana, da padre triestino e madre goriziana. Ma ironico e disincantato come soltanto un lord inglese». Chi ha seguito il suo lavoro e ha avuto l'onore di camminare sulla strada che egli ha tracciato ha il dovere di inchinarsi alla memoria di un grande maestro. Gli sia lieve la terra. Naj počiva u miru.
2021-12-15	FI	GalloneMariaAlessandra	L'aumento esponenziale e repentino delle bollette, mentre stiamo affrontando la rivoluzione verde, fatta di riconversioni e nuove formazioni per le imprese, si sta rivelando devastante e lo stesso per le famiglie. Attenzione: l'Europa proiettata verso la neutralità climatica è la stessa che è ancorata al mondo delle energie fossili. Quindi, il sistema va affrontato con intelligenza e gradualità.
2021-12-15	FI	GiammancoGabriella	Il green deal è certamente il futuro, ma intanto c'è un presente fatto di difficoltà, ed è a queste che bisogna dare risposte nell'immediato. Il Governo, come Forza Italia ha chiesto, ha stanziato una cifra ragguardevole per limitare gli effetti del caro bollette, ma siamo d'accordo con lei, presidente Draghi, sul fatto che, se si rendesse necessario, si dovrà intervenire ulteriormente per rassicurare gli italiani. Occorre proseguire nel cammino verso la transizione energetica, ma allo stesso tempo impegnarsi affinché questa sia più sostenibile. Il percorso verso un'Europa più green non deve consumarsi sulla pelle di lavoratori e imprese; la transizione green deve essere senz'altro un obiettivo, ma non può diventare un'ideologia. Massima attenzione andrà rivolta anche al settore dell' automotive, fiore all'occhiello dell'economia italiana. L'obiettivo di eliminare le auto diesel e a benzina entro il 2035, per esempio, rappresenta un traguardo ambizioso che incontrerà diversi ostacoli. Per questo si dovranno accompagnare e sostenere le aziende del settore nella loro riconversione. In questo contesto, poi, dovrà essere rivolta massima attenzione al ruolo ancora più decisivo che potrà rivestire la Cina. Non è un mistero che Pechino detenga gran parte delle preziose riserve minerarie necessarie alla transizione ecologica. Diventare ancora più dipendenti da un regime illiberale come quello cinese, Presidente, sicuramente suscita in noi forte preoccupazione. C'è poi il tema del nucleare di quarta generazione, su cui tanto si sta discutendo a livello europeo e su cui anche l'Italia dovrebbe riflettere e aprire un confronto costruttivo, senza pregiudizi ideologici né preclusioni. Oggi dal commissario Timmermans abbiamo appreso della marcia indietro relativa alla proposta di direttiva sulla performance energetica degli edifici, che avrebbe impedito la vendita delle case non rispettose di determinati standard energetici. Forza Italia ne è soddisfatta, dal momento che avevamo espresso grande preoccupazione al riguardo. Il commissario europeo sembra anche sdoganare il superbonus italiano per le ristrutturazioni, per cui ne approfitto, presidente Draghi, visto che si avvicina l'approvazione del disegno di legge di bilancio, per chiederle il rinnovo di tale misura anche per le case unifamiliari a prescindere dal reddito; per non interrompere gli effetti positivi sull'economia ottenuti grazie a questa misura che, oltretutto, contribuisce in modo determinante al risparmio energetico. La transizione ecologica non può essere il mezzo per arrivare a una decrescita felice, ma dovrà essere l'occasione per aprire nuove strade e nuovi scenari imprenditoriali grazie a tecnologie all'avanguardia, in armonia con l'ambiente. Per quanto riguarda i fenomeni migratori, molti dubbi pone, Presidente, la riforma di Schengen che penalizza ancora l'Italia rendendo più facili i respingimenti verso gli Stati di primo approdo, compreso il nostro naturalmente. Come ho più volte ricordato in quest'Aula, il nostro Paese deve impegnarsi con maggiore vigore a riformare il Trattato di Dublino, superando il principio del Paese di primo sbarco, per affermare quello per cui i confini Sud dell'Unione non sono né italiani, né greci, né spagnoli, ma sono confini europei e, come tali, vanno considerati. La strada maestra per gestire i flussi deve restare quella di una redistribuzione equilibrata. Ciò fermo restando che va rafforzato il cammino di cooperazione con l'Africa per sostenere concretamente lo sviluppo economico, rimuovendo così le cause profonde dei flussi migratori da quel continente. Come lo ha ben definito Papa Benedetto XVI, dobbiamo garantire il diritto a non emigrare, a essere messi cioè nelle condizioni di rimanere nella propria terra. C'è poi il delicato tema dei rapporti con la Russia. È evidente la necessità di richiamare la Federazione russa a ridurre le tensioni militari alla frontiera con l'Ucraina e nel far questo è fondamentale, da un lato, riaffermare il pieno supporto europeo all'integrità territoriale dell'Ucraina, ma, dall'altro, e siamo d'accordo con lei, Presidente, proseguire nel dialogo per evitare un' escalation pericolosa delle tensioni. Riallacciandomi inoltre a quanto detto dalla senatrice Bonino, l'identità dell'Unione europea si fonda su valori comuni che hanno radici cristiane, illuministe, greche e romane. In nome di queste radici non fatico ad affermare che le immagini che arrivano dal confine tra Polonia e Bielorussia sono vergognose. È inammissibile che si lascino soffrire dei bambini al gelo e nella neve per ragioni geopolitiche. Il regime bielorusso arresta gli oppositori politici, non garantisce diritti e libertà e sta portando la popolazione allo stremo. Non lasciamo sola quella gente. L'Unione europea si faccia sentire con maggior vigore. Il prossimo Consiglio europeo sarà anche l'occasione per discutere di difesa e del primo nucleo di esercito comune da dispiegare in situazioni di crisi. Forza Italia auspica la formazione di una simile realtà da tempo affinché l'Unione possa contare su una reale politica estera per rivestire un ruolo più importante a livello internazionale e affrontare al meglio le nuove sfide che le si prospettano. Per tale ragione ci auguriamo che si arrivi a questo nuovo traguardo il prima possibile. Per concludere, Presidente, mi auguro possa fare tesoro di questa giornata di confronto con il Parlamento italiano e che porti le nostre istanze in Europa. Forza Italia le augura naturalmente un buon lavoro e un buon Natale.
2021-12-15	FI	GiammancoGabriella	Nell'Europa dell'Est la copertura vaccinale è scarsa; in quattro Stati la percentuale dei vaccinati con doppia dose è inferiore al 50 per cento. Parlo di Croazia, Slovacchia, Romania e Bulgaria. È necessario un maggiore impegno anche nei confronti dei Paesi africani, dove solo il 6 per cento della popolazione è immunizzato e dove nuove varianti potrebbero emergere rendendo meno efficaci i vaccini.
2021-12-15	FI	SacconeAntonio	Arrivando ai punti salienti della sua relazione, come non condividere la parte in cui lei dice che bisogna rimuovere su alcuni temi strategici l'unanimità, un ostacolo dirimente rispetto alla competizione globale, che permette di alimentare una narrazione in cui l'Europa è ferma per un vincolo francamente assurdo ed anacronistico. Su alcuni temi strategici si passi alla maggioranza relativa o alla maggioranza qualificata, eliminando l'unanimità.
2021-12-15	FI	SacconeAntonio	Mi si permetta anche una provocazione non tanto ingenua, ma priva di pregiudizi; l'Europa a guida sovranista tutela al meglio gli interessi dei singoli Stati membri e, per quanto ci riguarda, gli interessi particolari dell'Italia? Ecco, noi non lo crediamo, noi crediamo che ci voglia più Europa, più unità e più solidarietà tra i Paesi.
2021-12-15	FI	SacconeAntonio	Noi, nonostante questo, presidente Draghi, continuiamo a credere che l'Europa vada rafforzata per poter far fronte alle sfide globali.
2021-12-15	FI	SacconeAntonio	Presidente Draghi, noi, che eravamo quelli che criticavano chi descriveva l'Europa in quel modo nefasto, oggi chiediamo invece cautela a chi dice che tutto va bene. Non è infatti così e lei stesso, nella sua relazione, ha avuto la lungimiranza di inserire alcuni punti che da troppi anni sono sul tavolo europeo, nodi che non vengono sciolti. Lei ha parlato di politica comune di difesa, di politica comune estera e di sicurezza. Mi permetta di aggiungere, presidente Draghi, il riferimento alla politica comune fiscale, che genera disparità e concorrenza sleale tra i Paesi membri, persino con la delocalizzazione di molte imprese.
2021-12-15	FI	SacconeAntonio	Presidente, mi permetta di fare, in conclusione, un accenno all'Ucraina. L'Europa ha una cultura che le permette di affrontare crisi di questo genere attraverso la fermezza, certamente, ma anche attraverso il dialogo. Noi non siamo il gendarme del mondo, ma bisogna essere chiari nell'affermare che solamente difendendo con fermezza i nostri valori non diventeremo il ventre molle del globo planetario.
2021-12-15	FI	SacconeAntonio	Signor Presidente, signor Presidente del Consiglio, onorevoli colleghe e colleghi; signor presidente Draghi, come è cambiata la percezione dell'Europa con lo scoppio della pandemia. Ricordo alcune definizioni tipo la matrigna, il tiranno o addirittura la sanguisuga; oggi invece l'Europa è vista come una comunità solidale che riesce a condividere addirittura il debito pubblico dei singoli Paesi per sostenere le economie e per rispondere ai gravi danni che derivano dalla pandemia.
2021-12-15	FdI	MalanLucio	Infine, il presidente di Fratelli d'Italia, Giorgia Meloni, ha detto negli scorsi giorni che auspica un'Europa che sia un gigante politico e non un gigante burocratico. Un gigante però deve avere un cuore, dei principi e dei fondamenti, altrimenti è un gigante pericoloso. In questo senso chiediamo che l'Europa rispetti i principi e le convinzioni dei suoi abitanti. Pensiamo a quando l'Europa architetta, sempre in gran segreto, la normativa che voleva vietare di usare i riferimenti al Natale, a Maria e ad altri nomi. C'è poi quel cosiddetto influencer, che si faceva passare per ambasciatore dell'Unione europea - pare non sia ambasciatore, ma è comunque un consulente del Parlamento europeo - che fa quelle foto vergognose, atteggiandosi a Vergine Maria con la barba. Dopo certe cose non stupiamoci se poi qualcuno non ha un sentimento immediatamente positivo nei confronti dell'Europa. Lei, signor Presidente, ha firmato la lettera durissima fatta da alcuni Capi di Governo contro la legge passata in Ungheria che vietava la distribuzione di materiale omosessuale o pornografico ai minori. Ebbene, ormai è fatta; ho parecchi dubbi però che quella legge sia contro i principi europei, dell'Europa di Adenauer, De Gasperi e Schumann. Ma allora, se questo è il problema, parliamo anche dei Paesi che consentono l'utero in affitto, che è una vergogna e una barbarie, in cui i bambini sono una merce e le donne un mezzo di produzione.
2021-12-15	FdI	MalanLucio	Signor Presidente del Consiglio, il prossimo Consiglio europeo ha un'agenda molto fitta, importante per l'Europa e per l'Italia. Il fatto che l'attuale Presidente del Consiglio goda di un prestigio personale superiore a quello dei suoi predecessori degli ultimi anni è certamente un fatto positivo. Fratelli d'Italia le chiede di far pesare detto prestigio a favore degli italiani nelle varie questioni che verranno trattate, anche quando ciò potrà dispiacere a qualcuno dei nostri partner europei. Sulla questione pandemia e vaccini, ha parlato con la consueta competenza ed eloquenza il senatore Zaffini; voglio solo aggiungere l'esortazione ad evitare, nella corsa ad essere i primi nelle limitazioni, nei divieti e negli obblighi, di arrivare al punto di farci bacchettare dal vice Presidente della Commissione europea, come è successo oggi, quando Vera Jourova ha praticamente detto che siamo andati talmente avanti che rischiamo addirittura la morte del certificato verde, il cosiddetto green pass, nel proposito per il quale era nato, ovvero semplificare gli spostamenti all'interno dell'Unione europea e non per gli usi che invece ne sono stati fatti nel nostro Paese. Venendo al punto molto importante dell'agenda del Consiglio europeo, cioè la questione economica, il patto di stabilità è stato sospeso - sembra - fino al 2022. Questo vuol dire che fra un anno staremo discutendo - speriamo in modo più rispettoso del ruolo del Parlamento di quanto accade in questi giorni, in cui il Parlamento è praticamente escluso da una reale possibilità di incidere - una legge di bilancio per il 2023 sulla quale graverà il rischio di nuove misure di austerità, che potrebbero azzerare i risultati ottenuti finora, che comunque ci vedono ancora ben al di sotto del livello di prodotto interno lordo del 2019 e con un debito del 150 per cento, cioè 300 miliardi più di due anni fa, che graverà su di noi e sulle prossime generazioni; sempre che ci siano le prossime generazioni, perché questa è un'emergenza che non viene mai menzionata. Arriveremo quindi al totale del 150 per cento del rapporto-debito PIL, tenendo presente che dieci anni fa fu fatto cadere l'ultimo Governo del centrodestra guidato da Silvio Berlusconi perché eravamo arrivati all'insostenibile livello del 119 per cento, per cui c'è il rischio che molto presto si chieda conto di questo. Le chiediamo pertanto, signor Presidente del Consiglio, un impegno a livello europeo perché il superamento di queste politiche di austerità sia a lungo termine. Sappiamo infatti che queste politiche di austerità a suo tempo hanno fatto addirittura aumentare il debito, sappiamo che ci saranno delle resistenze da parte di Paesi che hanno, per un verso, un livello di debito più basso di quello italiano e, per un altro, la convenienza a tenere l'Italia in posizione di svantaggio, perché temono la concorrenza dell'Italia, delle sue aziende e dei suoi lavoratori. Le chiediamo - a proposito di economia - di difendere la specificità italiana sulla questione delle concessioni demaniali marittime, che oggi vede in pericolo centinaia di imprese e decine di migliaia di posti di lavoro.
2021-12-15	FdI	ZaffiniFrancesco	Tra dosi acquistate e opzionate, l'Unione europea ha 4,4 miliardi di dosi di vaccino, oltre dieci a testa. Questo è scritto sul sito Internet dell'Unione europea. Di queste 4,4 miliardi di dosi ne sono state consegnate quasi un miliardo. Lei, signor Presidente del Consiglio, ci dice che l'Europa si è convinta di voler donare 357 milioni di dosi su 4,4 miliardi (tra acquistate e opzionate): siamo sicuri che questa sia la misura della consapevolezza che bisogna vaccinare tutti per sconfiggere veramente il virus ? L'Italia ha consegnato 134 milioni di dosi tramite il meccanismo Covax, come lei ha detto, e credo che questo sia un argomento da far osservare quando salirà in quell'ambito. Secondo fonti giornalistiche, abbiamo acquistato queste 4,4 miliardi di dosi con dei contratti che ad oggi risultano ancora segretati. Il 21 ottobre scorso il Parlamento europeo ha approvato una risoluzione con 458 voti favorevoli in cui veniva chiesto di rendere più trasparente il processo di ricerca, acquisto e distribuzione dei vaccini contro il Covid-19; ciò consentirebbe ai deputati, ma anche ai cittadini, di verificare in maniera più efficace le politiche dell'Unione sui vaccini. Dentro questi contratti, Presidente, secondo fonti giornalistiche, perché purtroppo non abbiamo a disposizione i contenuti di questi contratti e quindi ci dobbiamo attenere alle fonti giornalistiche, c'è il prezzo del vaccino Pfizer, che oscilla da una cifra di 15,50 euro a dose, talvolta anche 13,50 euro, a 17,50 euro, a seconda della domanda. Il vaccino Moderna invece è il più caro di tutti, perché costa 18,80 euro a dose. In particolare, questi contratti rivelano la circostanza che gli indennizzi relativi agli eventuali danni per gli effetti collaterali ricadranno sugli Stati: questa è una condizione indispensabile per la produzione e la consegna dei vaccini. Sulla questione degli indennizzi, Presidente, non a caso Fratelli d'Italia ha predisposto un emendamento, che figura tra i segnalati, che mette a disposizione una cifra, calcolata in un miliardo di euro l'anno per i prossimi tre anni, per aumentare la dotazione del fondo per gli indennizzi dei danni da vaccino. Voglio precisare che la Rete nazionale di farmacovigilanza, cioè le strutture deputate a raccogliere le segnalazioni, è rimasta la stessa dall'inizio della pandemia, per espressa ammissione del direttore dell'Aifa. Però, Presidente, le segnalazioni registrate dalla Rete nazionale di farmacovigilanza dal 27 dicembre 2020 al 26 agosto 2021, quindi neanche tutto l'anno 2021, sono state 84.000. Sa, Presidente, quante sono state le segnalazioni di farmacovigilanza in tutti gli anni precedenti, negli ultimi quarant'anni? Sono state 700 in tutti i quarant'anni precedenti, con i vaccini antinfluenzali, con l'esavalente, con il vaccino contro il morbillo; tutte la campagne vaccinali degli ultimi quarant'anni hanno registrato 700 segnalazioni nella Rete di farmacovigilanza. Con il Covid, solo nel periodo dal 27 dicembre 2020 al 26 agosto 2021, sono state registrate 84.000 segnalazioni e i recettori di queste segnalazioni sono gli stessi in quantità e qualità. Ebbene, sulla necessità di registrare e valutare bene queste segnalazioni in farmacovigilanza, Presidente, le faccio solo un esempio: è stata registrata un'incidenza anomala di miocarditi e pericarditi dopo i vaccini a mRNA. La necessità di segnalare immediatamente questi eventi è in rapporto stretto e diretto con la possibilità di trattare questi effetti, che sono assolutamente insignificanti se riconosciuti e trattati tempestivamente. Aifa ha acquisito consapevolezza rispetto a questo rischio, peraltro segnalato perfettamente dai produttori dei vaccini, sia Pfizer che Moderna, e ha trasmesso alle strutture la necessità di vigilare, perché questa incidenza di effetto collaterale o evento avverso - come meglio si deve dire - è in particolare per i ragazzi sotto i trent'anni, ma la rete dei pediatri libera scelta non ha questa consapevolezza; questi sintomi che sono banali, se non trattati tempestivamente o trascurati, determinano la possibilità che ci sia un aggravamento repentino. Rispetto a questa necessità, Fratelli d'Italia ha sottoposto un emendamento, perché, al di là dell'obbligo vaccinale, la Corte costituzionale, con la sentenza n. 118 del 2020, afferma che il diritto all'indennizzo si fonda sulle esigenze di solidarietà sociale che impongono a una collettività di farsi carico dei danni che il cittadino abbia subito per essersi sottoposto ad una vaccinazione, anche nell'interesse della collettività. Sono le stesse parole che anche lei, signor Presidente, ha usato: ci si deve vaccinare per proteggere se stessi, i propri familiari e i propri colleghi di lavoro e la Corte costituzionale rispetto a questo si è pronunciata in modo assolutamente inequivocabile. Noi continuiamo a fare le solite domande e, al di là del fastidio di doverci dare delle risposte, ci chiediamo se tutto ciò possa essere motivo per migliorare l'informazione e le notizie che trasferiamo ai cittadini. Ricordo, infatti, che sono quasi 7 milioni gli italiani che di questo vaccino non hanno voluto ricevere neanche la prima dose e questo è il vero grande problema del nostro Paese. Dobbiamo riuscire a convincere questa parte della popolazione e possiamo farlo soltanto scegliendo politiche di trasparenza e di consapevolezza totali, per esempio attraverso i medici di medicina generale che, ad oggi, risultano essere coloro i quali in contumacia sono stati deputati ad effettuare il controllo dei loro pazienti e dei loro assistiti. Rispetto a tutto questo discorso, signor Presidente, ci consenta un consiglio finale: prima di procedere alla vaccinazione dei bambini, arriviamo in tutti i modi a vaccinare quei 7 milioni di italiani, perché sono adulti e loro sì che si devono vaccinare. Il mondo non si può rovesciare: non possiamo vaccinare i bambini per proteggere gli adulti; dobbiamo finire di vaccinare gli adulti per proteggere anche i bambini.
2021-12-15	LN	CanduraMassimo	Abbiamo due considerazioni da fare in proposito. L'equilibrio economico-energetico tra Russia ed Europa è in questi termini: nel 2019 l'Europa aveva un fabbisogno di 500 miliardi di metri cubi di gas all'anno, il cui 39 per cento circa veniva dalla Russia. La Russia però - dobbiamo ragionare anche dal suo punto di vista - ha il 20 per cento del PIL realizzato tramite l'esportazione di materie prime energetiche verso l'Unione europea. Il leverage è biunivoco, non sono solo loro che fanno pressione su di noi, anche noi possiamo fare pressione su di loro. Certo è che se le capacità di stoccaggio d'Europa sono un quinto del fabbisogno, è difficile accumulare riserve per poi farle scattare nel momento giusto. A questo proposito, dico anche che una posizione estrema sull'allineamento strategico dell'Ucraina è pericolosa. In questo momento, l'Europa preme per un'Ucraina all'interno dell'Unione europea e questo è estremamente pericoloso, perché determina una polemica con la Russia, che potrebbe allinearsi con la Cina e nell'Indo-Pacifico è uno scenario di cui neanche parlo perché non ne ho più il tempo. L'ultimo argomento che vorrei affrontare è il vertice con l'Organizzazione per l'unità africana. Sottolineo che per la transizione ecologica avremo bisogno di quelle materie prime di cui è ricca l'Africa e sulle quali sta mettendo le mani la Cina (cito solo il cobalto in Congo). Per la transizione ecologica non è solo una questione di gas e di nucleare, ma di materie prime per sostenere il passaggio alle fonti rinnovabili. Presidente, la ringrazio comunque nuovamente per il suo lavoro. Sostenga l'Italia in Europa e non l'Europa in Italia.
2021-12-15	LN	CanduraMassimo	La seconda parte del tema migrazione ricade in un altro sistema, con il problema alle porte d'Europa, in Bielorussia. È chiaro che quello, però, non è più un problema di migrazione economica e climatica, ma si tratta di una nuova generazione di arma - per citare il libro «Guerra senza limiti» dei colonnelli cinesi Wang Xiangsui e Qiao Liang - cioè gli esseri umani migranti utilizzati come strumento di pressione strategica e politica per ottenere dei vantaggi. Si badi bene, però, non è una novità: la Turchia qualche anno fa ha incassato sei miliardi di euro dall'Europa per non utilizzare i flussi a nostro svantaggio e a nostro detrimento, in particolare a detrimento dei Paesi dell'Europa centrale. Di conseguenza, non ci stupiamo del fatto che l'immigrazione non sia un problema di politica interna, ma un problema di difesa e sicurezza estera ed è questo che dobbiamo tenere presente: una nuova generazione di arma utilizzata contro di noi. Parliamo dell'Ucraina e della Bielorussia, ma dobbiamo parlare della Russia, perché è innegabile che, così come i migranti al confine polacco-lituano sono uno strumento di pressione della Russia verso l'Europa, allo stesso modo l'esercito russo alle porte dell'Ucraina è uno strumento di pressione politica verso di noi.
2021-12-15	LN	CanduraMassimo	Signor Presidente, signor Presidente del Consiglio, la ringrazio per la sua puntuale relazione. Ho solo sette minuti e tantissimi punti da affrontare. Ne toccherò quattro. Il primo: la bussola strategica. Siamo contentissimi di ogni investimento nel sistema difesa e sicurezza del nostro Paese e dell'Europa di fronte alle minacce e ad una situazione geopolitica che definire fluida è un eufemismo. Ma ci sono dei "però". Trovo quantomeno interessante e curioso che il perseguimento di una strategia comune europea e, quindi, obiettivi comuni tra i vari partner, venga praticato attraverso la proposta di superamento del principio di unanimità. Quale maggioranza - mi domando io - deciderà quali sono gli interessi dell'Italia, per esempio? Perché questo vuol dire superare il principio di unanimità; la maggioranza vince. Non stiamo però parlando di un Paese che passa alla democrazia, ma di un accordo tra Paesi e il superamento del principio di unanimità è un salto nel buio laddove non venga definito esattamente chi ha il diritto di decidere. Chi ha infatti il diritto di decidere è il più forte in un sistema fra Paesi, secondo l'interpretazione realista del diritto internazionale e delle relazioni internazionali. Questo mi lascia molti dubbi. Una soluzione potrebbe essere quella di ricordare la funzione fondamentale del rapporto transatlantico Stati Uniti, Europa, NATO. Ben venga un'unità della difesa europea e della politica estera europea laddove l'Unione europea non sia semplicemente interoperabile con la NATO, ma sia parte di essa, con una NATO che detta le priorità geopolitiche, considerando il fatto che tanto la NATO, quanto molti partner europei, hanno interessi che travalicano i confini d'Europa. E per quanto riguarda potenze come l'Italia e i Paesi dell'Est, spesso subiamo minacce diverse. Di conseguenza c'è bisogno di un ombrello, di un'alleanza che tutt'altro che morta - né cerebralmente, né fisicamente - necessita semplicemente di essere utilizzata per come è nata, cioè come un'alleanza militare. Ci sarebbe altro da dire, ma non ne ho il tempo. Passo quindi al tema delle migrazioni. Ieri c'è stata la riunione settimanale del Collegio dei commissari europei, che a proposito di migrazioni ha fatto due osservazioni. La prima riguarda la modifica del codice Schengen a tutela dei Paesi che subiscono i movimenti secondari. È interessante. Con movimenti secondari - lo sappiamo tutti - si intende riferirsi ai migranti che dal Paese di primo approdo si spostano verso altri Paesi europei. Non mi sembra che sia esattamente il problema che l'Italia subisce, dunque viene ribadito nuovamente - in occasione dell'aggiornamento del codice - che i Paesi di primo approdo - se posso dirlo - si arrangiano. Il problema della migrazione è un problema europeo, non può essere un problema di alcuni Paesi europei: l'Italia è forse la bad company dell'immigrazione d'Europa? Tra soci, in una società, si dividono utili e perdite, di conseguenza questo mi stupisce e mi amareggia, soprattutto in un contesto come questo Parlamento in cui si parla di Europa come di un ideale fantastico.
2021-12-15	LN	PepePasquale	Allo stesso tempo serve equilibrio nel momento in cui proroghiamo, immagino per oggettivi motivi sanitari, lo stato di emergenza. Occorre una maggior attenzione verso le imprese e le famiglie. Chiediamo quindi, signor presidente Draghi, più coraggio nel combattere l'aumento delle bollette dell'energia elettrica e del gas, più forza nel combattere l'aumento delle tasse e soprattutto più convinzione nel favorire la pace fiscale. Questo è il momento in cui dobbiamo andare incontro ancora di più alle famiglie e alle imprese. Ciò significa procrastinare la scadenza delle nuove cartelle, portare al 2022 la scadenza della rottamazione ter e del saldo e stralcio che sono andati in scadenza proprio ieri. Occorre anche prevedere una rottamazione quater, perché si possa guardare al 2018 e al 2019. Voglio fare un accenno veloce all'immigrazione. Signor presidente Draghi, lei ha detto che gli immigrati possono rappresentare una risorsa. Sì, signor Presidente, ma soltanto se arrivano vivi da noi, quindi bisogna impedire che ci siano queste partenze illegali, e se riusciamo a tutelare la loro dignità, con un'integrazione reale nel nostro Paese. Signor Presidente del Consiglio, questo bisogna fare e ciò sarà possibile soltanto se l'Europa ci darà una mano, non a chiacchiere, ma con i fatti, così come ha già chiesto in passato e chiederà anche domani.
2021-12-15	LN	PepePasquale	Signor Presidente, signor presidente Draghi, complimenti a lei e al suo Governo per come sta conducendo la lotta contro il Covid. Siamo tra i migliori al mondo, siamo i migliori in Europa. Quella attuale è una realtà completamente diversa rispetto a quella che ci aveva lasciato il Governo Conte- bis, ma noi non avevamo dubbi nel momento in cui, con il nostro leader Matteo Salvini, abbiamo deciso, da protagonisti, di dare vita e di sostenere questo Governo. Siamo i migliori perché nella campagna di vaccinazione siamo tra i primi, siamo i migliori anche per quanto riguarda i contagi: ci sono meno contagi in Italia che in tutta Europa, con un'incidenza uguale o quasi uguale alla metà rispetto al resto del continente. Un ringraziamento va a tutti i governatori, ai sindaci, al personale sanitario, ma mi si consenta di rivolgere un ringraziamento particolare al generale Figliuolo, al quale voglio esprimere, a nome di tutto il mio Gruppo, le felicitazioni più grandi per il nuovo incarico che ha ricevuto a capo del Comando operativo vertice interforze (COVI), un incarico assolutamente meritato. Mi si consenta anche di dire grazie a tutti gli italiani, un popolo che si è dimostrato ancora una volta meraviglioso.
2021-12-15	LN	RipamontiPaolo	Signor Presidente, signor Presidente del Consiglio dei ministri, membri del Governo, qualcuno ieri, durante un momento importante della vita parlamentare, parlando e ragionando dell'attuale momento legato all'energia, ha dato una definizione che ho apprezzato molto: da qui all'ambizioso obiettivo della neutralità climatica, dobbiamo vivere. Mi sembra che questo sia un bel manifesto sul quale poter ragionare. Si aggiunga a questo la dichiarazione del vice presidente esecutivo per il green deal europeo, Timmermans, per cui la responsabilità del caro energia è legata solo per un quinto al processo di decarbonizzazione. Presidente Draghi, lei sa meglio di me che il prezzo dell'energia in Italia è il più alto in Europa. Rispetto a Spagna e Portogallo il costo in Italia è superiore di 48 euro, di 17 rispetto alla Germania e di 9 rispetto alla Francia. Due dei principali motivi sono lo scarso valore del mix energetico in Italia e, soprattutto, la grandissima dipendenza dalle importazioni, nonostante l'incrementato ricorso alle rinnovabili, che non riesce a colmare il gap. La crisi energetica, presidente Draghi, sta colpendo i costi di approvvigionamento di gas naturale ed energia elettrica e ha un orizzonte di difficile previsione. Anzi, a detta di molti analisti, potrebbe esserci un ulteriore shock dell'andamento dei prezzi, per fattori esogeni alle normali dinamiche di mercato e attualmente poco prevedibili. Al fine di essere in grado di contenere con prontezza eventuali e improvvisi rialzi del costo della componente energetica, occorre, a mio e a nostro avviso, ampliare la dotazione del margine di manovra dell'Autorità di regolazione per energia, reti e ambiente almeno a tutto il primo semestre 2022, se non oltre. Signor Presidente, lei faceva riferimento nel suo discorso al fatto che, da giugno ad oggi, il suo Governo ha già stanziato oltre 4 miliardi e si appresta ad aggiungere altre risorse per il raggiungimento dell'obiettivo, non ultimo l'annullamento degli oneri di sistema per le utenze elettriche domestiche e per le piccole attività e le microimprese. Le dico che va molto bene, ma, allo stesso tempo, in ragione di questo, le chiedo misure importanti, se non importantissime, che possano mettere in sicurezza la nostra economia e mitigare il più possibile le difficoltà di famiglie e imprese, in particolare quelle piccole e medie, che storicamente rappresentano uno degli assi portanti della nostra economia. Ha poi continuato dicendo che l'Italia è impegnata a trovare una soluzione strutturale al problema dei prezzi dell'energia a livello europeo. Perfetto, ne sono molto contento. La sua autorevolezza in Europa è stata richiamata già più volte, quindi sono molto fiducioso in questo. Le chiedo pertanto di impegnarsi fortemente, affinché nel pacchetto sulla finanza sostenibile si consideri il ruolo di accompagnamento strategico del gas naturale nella transizione ecologica ed energetica, sia ai fini del contenimento dei costi dell'energia, sia per garantire stabilità, sicurezza e resilienza del sistema energetico. A questo proposito, serve assolutamente rivedere l'esclusione dai progetti di interesse comunitario, in forza del regolamento TEN-E, del raddoppio del TAP, infrastruttura che invece è fondamentale per il rafforzamento della capacità di trasporto del gas in Italia, per la diversificazione degli approvvigionamenti e per ridurre i costi di approvvigionamento del gas. Quando parliamo di raddoppio, ovviamente lo facciamo non dal punto di vista ambientale, come impatto, ma della potenza delle emissioni e della quantità di gas da ricevere. Non ultimo, occorre definire un regolamento urgente e di immediata efficacia che stabilisca le regole comuni per la gestione della sicurezza degli approvvigionamenti del gas. La regolamentazione degli stoccaggi e i relativi profili di utilizzo - e questo lei e il suo Ministro lo sapete perfettamente - immagino sia, per voi come per noi, la condizione essenziale per la nostra sicurezza energetica. Presidente Draghi, mi preme altresì chiederle di sostenere l'aumento della capacità estrattiva dei giacimenti esistenti in Italia, anche perché non si capisce come mai siamo gli unici a non utilizzare la nostra totale possibilità, magari poi acquistando energia elettrica dalla Francia, per un 15 per cento, derivante esclusivamente dal nucleare, sul quale finalmente si sta aprendo un dibattito. Mi chiedo poi se siamo proprio sicuri che sia una buona idea litigare con la Russia, soprattutto alla luce del fatto che Mosca è il principale fornitore europeo di gas e sta onorando tutti i contratti di approvvigionamento. Signor Presidente, è illogico voler colpire chi sta rispettando gli accordi. Mi permetto inoltre di far presente come la proposta di acquisto comune europeo di metano sia piena di incognite operative e presupponga comunque un ruolo determinante di Mosca. Occorrerebbe piuttosto muoversi subito con decisione per rimuovere il meccanismo del panking e tariffario del gas. La realizzazione di un mercato unico europeo è esposta al rischio di comportamenti opportunistici dei singoli Stati membri. Non sarebbe la prima volta che accade e probabilmente non sarebbe neanche l'ultima. La competitività del gas è spesso condizionata dalle decisioni delle autorità estere, che possono agire in maniera discriminatoria per favorire i loro consumatori, a discapito degli altri Paesi. Credo sia una cosa che possa accadere, se non è già accaduta. Signor Presidente, mi riferisco in particolare ai corrispettivi del trasporto, che oggi penalizzano la competitività del gas italiano. Rimane quindi necessario rimuovere queste distorsioni. È fondamentale, perché va a discapito delle nostre aziende, sia delle piccole che di quelle grandi. Apprezzo la perplessità che il Governo ha posto sullo stop alle auto a combustione al 2035. È evidente che forse non c'è neanche un miglioramento dal punto di vista ecologico, ma di sicuro perderemo 70.000 posti di lavoro. Signor Presidente, come ho detto all'inizio, da qui al raggiungimento della neutralità climatica il motto non potrà che essere questo: dobbiamo vivere. Lei sicuramente lo saprà tradurre sapientemente nella lingua più giusta affinché l'Europa lo capisca fino in fondo.
2021-12-15	M5S	CastelloneMariaDomenica	Oggi, con questi termi, la tutela dei beni comuni è al centro dell'agenda politica anche europea e il MoVimento 5 Stelle ha avuto un ruolo determinante in questo processo di cambiamento. Il MoVimento 5 Stelle ha convinto l'Europa a passare da strumenti obsoleti, come il Meccanismo europeo di stabilità (MES), a nuovi strumenti di investimento, alimentati da debito comune e condiviso
2021-12-15	M5S	CastelloneMariaDomenica	Presidente, noi crediamo fermamente che il Governo italiano debba continuare in Europa ad essere promotore di questo percorso di cambiamento culturale che mette al centro la solidarietà, la responsabilità, la condivisione, la collaborazione e la tutela dei diritti umani. Il Governo dev'essere promotore di quella messa a sistema delle lezioni apprese dalla pandemia di cui lei parlava, che è stata un acceleratore di processi e ha avviato la transizione digitale (che non è solo utilizzare nuove tecnologie, ma migliorare i servizi), la transizione ecologica (che vuol dire ridurre il consumo per aumentare il benessere) e la transizione culturale (che mette al centro la persona). Se impareremo tutti a sacrificare un po' di noi stessi, delle nostre paure, delle nostre ideologie e del nostro egoismo, potremo rafforzare in noi i nostri beni comuni, l'Europa e l'Italia. Questa è la visione contenuta nella risoluzione di maggioranza, su cui il MoVimento 5 Stelle esprimerà un voto favorevole.
2021-12-15	M5S	CioffiAndrea	Signor Presidente, cosa ci ha insegnato questa crisi? Il Covid non ha fatto altro che far esplodere le contraddizioni che già esistevano prima della crisi. Le disuguaglianze c'erano già, così come c'erano già la crisi climatica, il dominio della finanza sull'economia e la vulnerabilità dell'industria europea dovuta alla lunghezza della supply chain e all'esternalizzazione della produzione, per non parlare del settore del digitale, dove la potenza di fuoco dei giganti statunitensi e cinesi ha messo chiaramente in mostra l'arretratezza dell'Unione europea. Questo è davanti agli occhi di tutti, ma la crisi globale ne ha resi evidenti e ne ha accelerato gli effetti. Signor Presidente del Consiglio, vorrei partire da queste premesse, per inquadrare il contesto attuale. Domani dovrete parlare di resilienza, energia e sicurezza. Per affrontare le sfide che abbiamo davanti, abbiamo bisogno di un modello che sia in discontinuità con quello dell'era pre-pandemica. Domani, signor Presidente, sarà il primo Consiglio europeo in cui non ci sarà Angela Merkel. Sembra quasi che sia finita un'epoca, così come sembrava che fosse finita un'epoca quando se ne andò Margaret Thatcher e finì la sua carica di Primo Ministro. Le chiediamo dunque di avere la forza e il coraggio per prendere in mano l'Unione e per fare quello che altri non sono riusciti a fare: cambiare la struttura dell'Unione europea. Ad esempio, le chiediamo di attuare quanto scritto nell'articolo 3 del Trattato sull'Unione europea, quando si parla di piena occupazione e - perché no? - inserirlo o spingere per inserirlo nello Statuto della BCE, come obiettivo - quello della piena occupazione - per fare come fa la FED. Chi può farlo, signor Presidente del Consiglio, se non lei? Inoltre, sempre sull'articolo 3 del Trattato sull'Unione europea, quando si dice che l'Unione europea è «un'economia sociale di mercato fortemente competitiva»: perché non cambiare le parole e dire che è un'economia eco-sociale di mercato, fortemente competitiva nei confronti dei Paesi extra UE. Chi può farlo, signor Presidente del Consiglio, se non lei? Signor Presidente, un filosofo statunitense di fine Ottocento, che si chiamava John Dewey, diceva che il bisogno più sentito della natura umana è quello di sentirsi e di essere importanti. Lei ha già vissuto questa fase umana, quando salvò l'euro e fu al centro delle attenzioni di tutto il mondo. Quindi lei ha di fronte la possibilità di fare quello che altri non hanno fatto, anzi di riuscire dove altri hanno fallito. È il momento di prendere in mano le redini dell'Europa e provare a cambiarla profondamente, non a parole, ma con i fatti. La domanda è se lei ne ha la voglia, se ne ha l'intenzione e se ne ha la determinazione. Occorre cambiare l'Europa per avere un maggiore livello di capacità interna, in termini di produzione di energia, di sicurezza informatica, di capacità di gestione e utilizzo dei dati, nonché un aumento della resilienza agli shock asimmetrici che avvengono in altre parti del mondo. Per fare tutto questo bisogna superare il concetto di competizione intracomunitaria e lavorare in cooperazione tra gli Stati e tra gli attori industriali dell'Unione europea. La ricchezza prodotta deve essere poi redistribuita, a beneficio dei cittadini dell'Unione europea. La trasformazione deve avere una visione ecologica, per fare in modo che l'Unione sia un campione mondiale da questo punto di vista. Questo è il senso delle proposte che abbiamo fatto prima e che il MoVimento 5 Stelle ha presentato in una mozione, che abbiamo presentato all'Assemblea nel marzo di quest'anno. La competizione interna all'Unione europea non ci porta a essere un competitore forte, ma abbiamo bisogno di cooperazione. Prima il senatore Zanda parlava della Comunità europea, usando una parola bellissima, per avere una competizione reale con i grandi giganti, con i grandi attori mondiali come gli Stati Uniti e la Cina - con gli Stati Uniti per il mondo del digitale e con la Cina dal punto di vista del percorso industriale - e per cominciare quindi ad intraprendere sul serio e con forza un percorso che vada verso l'autonomia strategica. Solo due temi. Sulla sicurezza informatica ricordiamoci che le principali dorsali paneuropee di fibra ottica sono in mano a società o a fondi statunitensi e che sul tema del cloud le più grandi società sono tutte statunitensi, anche se i cinesi non si fanno mancare ovviamente di avere delle region in Europa. Il progetto Gaia X, che parla del cloud, è un progetto debole, perché è una federazione e in questa federazione ci sono anche i grandi attori statunitensi e cinesi; noi invece avremmo bisogno di una cosa diversa, avremmo bisogno di un qualcosa come il vecchio progetto Airbus, in cui c'era un consorzio di imprese europee che affrontavano il sistema. Oggi Airbus è il più grande competitore al mondo dell'americana Boeing. Dal punto di vista industriale, l'asimmetria ci ha fatto vedere come l'Italia sia un grande produttore e fornitore di pezzi di qualità ad altri Paesi europei; ma questo si regge anche sul fatto che i salari in Italia negli ultimi trent'anni, come sa, non sono aumentati, anzi sono diminuiti, a differenza di tutti gli altri Paesi dell'Europa. E allora abbiamo bisogno di un cambio di passo. Le faccio un esempio, una cosa che sembra di dettaglio; le parlo dei magneti permanenti. I magneti permanenti sono alla base della transizione ecologica: servono per fare le turbine eoliche e per l'industria dell' automotive. L'Europa importa il 95 per cento dei magneti permanenti dalla Cina, che è il produttore mondiale più forte con il 95 per cento della produzione mondiale. Dobbiamo produrre i magneti permanenti, ma, per fare questo, dobbiamo superare un gap sulle sostanze di base; in particolare ne potremmo citare una, il neodimio, che è una terra rara. Ma le terre rare l'Europa le importa per il 100 per cento. Ecco, forse noi dobbiamo capire che il progetto ERMA, che è l'alleanza europea per le materie prime, deve essere spinto con forza. Un'industria del futuro, che è un'industria ecologica, un'industria profonda, dove lavoriamo sul tema del digitale, non può essere disgiunta dalla possibilità di superare questo gap, che è un gap tutto europeo. Forse dovremmo pensare a fare una cosa che potremmo chiamare "miniera nazionale", cioè una grande fabbrica che, partendo dai RAEE, produca quelle terre rare e quegli elementi, come il litio, che sono alla base delle batterie e quindi degli stoccaggi dell'industria dell' automotive, che servono a far cambiare il sistema. Forse dovremmo fare questo. Ecco, quando parliamo di sicurezza, resilienza ed energia pulita, dovremmo fare queste cose; però queste cose prevedono una grande cooperazione tra Stati. Lei, signor Presidente del Consiglio, può e deve onorare il mandato che il Parlamento le ha dato. Lei deve essere la testa d'ariete nella trasformazione dell'Unione. È questo il vero compito che le abbiamo assegnato. Lo faccia e dimostrerà che la scelta di individuarla come Presidente del Consiglio ha avuto un senso, che travalica le logiche nazionali. Lo faccia e avrà il plauso dei cittadini che vogliono un'Europa che sia vicina al popolo e non vicina alla finanza o a logiche di business che sono invece lontane dai loro bisogni. Lo faccia, Presidente, lo faccia.
2021-12-15	M5S	GirottoGianniPietro	Disponiamo di risorse cospicue, destinate alla transizione ecologica dall'Europa; non indirizzarle verso...
2021-12-15	M5S	GirottoGianniPietro	Noi quindi esprimiamo apprezzamento rispetto alle posizioni assunte in Europa, nel Consiglio energia, con il "non-paper", in cui abbiamo chiesto che il market design elettrico sia adattato al ruolo centrale delle energie da fonti rinnovabili nell'orizzonte 2030. Allo stesso modo apprezziamo la decisione presa in Consiglio dei ministri, che ha sbloccato numerose procedure autorizzative di impianti per la produzione di energia da fonti rinnovabili, che attendavamo da anni. Un segnale importante è anche la scelta effettuata sullo stop alla produzione di auto endotermiche entro il 2035, che darà una forte spinta verso l'elettrificazione e un grande stimolo alla conversione del settore produttivo, che la politica deve accompagnare, ovviamente. Importanti sono naturalmente gli interventi adottati dal Governo in questi giorni, che saranno inseriti nella manovra, per calmierare gli aumenti dei prezzi (interventi quindi necessari e utili, ma non risolutivi). Gli aumenti dei costi della bolletta vanno infatti presi di petto prima che il sistema produttivo entri in cortocircuito. Su questo siamo tutti d'accordo; ciò su cui siamo meno d'accordo sono le soluzioni che devono essere individuate per affrontare e calmierare strutturalmente tali aumenti. Al di là quindi delle ipotesi nucleari, tutte ancora da dimostrare in pratica (sia che parliamo di fusione, sia che parliamo di fissione di quarta generazione, visto che la terza la stanno costruendo, e pertanto siamo nel campo delle teorie), noi crediamo che ci si debba invece dotare di una cassetta degli attrezzi che contenga soluzioni di immediata disponibilità: la gente vuole il risparmio adesso, non fra quindici anni.
2021-12-15	M5S	GirottoGianniPietro	Signor Presidente del Consiglio, il perdurare degli aumenti ha portato molti analisti di mercato ad addebitare una parte delle cause di tali rialzi ad aspetti completamente diversi da quelli noti; parliamo infatti di speculazione finanziaria e su questo so che lei è una persona estremamente competente. Sono sicuro che il suo Governo farà tutte le opportune verifiche per intraprendere eventualmente le conseguenti azioni necessarie. Lei ha detto che il Governo è impegnato a definire una chiara traiettoria di decarbonizzazione e un percorso di riduzione delle emissioni a livello europeo che tenga conto della capacità di riconversione del nostro tessuto produttivo, aumentando rapidamente la produzione da fonti rinnovabili. Ha altresì dichiarato che gli stanziamenti per calmierare gli aumenti non possono andare avanti all'infinito, ma occorre trovare soluzioni strutturali e fare una riflessione sul meccanismo del prezzo dell'energia. È ciò che avete già provato a ipotizzare in Europa al fine di cambiare il meccanismo del prezzo dell'energia: questo va fatto.
2021-12-15	M5S	LAbbatePatty	Signor Presidente, signor Presidente del Consiglio, membri del Governo, onorevoli colleghi, il Consiglio europeo del 16 dicembre dovrà esaminare lo stato attuale, considerando in primis gli sviluppi relativi al Covid-19 e la comparsa di questa nuova variante, che è un tema prioritario per la tutela della salute dei cittadini, ma è anche un tema interconnesso alla crisi globale e alla gestione della resilienza. Non a caso si parla, in questo momento storico, dell'era dell'antropocene o dell'era della resilienza: noi stessi abbiamo chiamato il nostro piano nazionale di ripresa e resilienza. Si tratta dunque della capacità di resistere alle sfide e ai cambiamenti e farvi fronte, evitando di subire danni gravi e irreversibili, sia sul fronte ecologico e ambientale che su quello sociale ed economico. La pandemia ci ha dimostrato che le crisi assumono un carattere sempre più complesso e non si fermano alle frontiere, ma prima ancora del Covid-19 anche il cambiamento climatico e la diminuzione della biodiversità hanno dimostrato che i problemi sono globali e coinvolgono le comunità globali. L'Unione europea e i suoi Stati membri hanno già istituito meccanismi di cooperazione e solidarietà transfrontalieri, per gestire efficacemente la crisi e proteggere i cittadini. Quindi questo Consiglio europeo è necessario ed importante, perché la risposta alla crisi sia chiara e si evolva ad un livello superiore. Tutti i leader devono confrontarsi per sostenere sforzi coordinati e per rafforzare quindi la nostra preparazione ad affrontare crisi future, direzionandola anche verso una visione sistemica e biocentrica e rafforzare la nostra capacità di risposta ai mutamenti e la nostra resilienza collettiva alle crisi che verranno. In futuro dobbiamo essere pronti a far fronte a crisi acute di natura diversa, che potrebbero anche essere molteplici, essere ibride, avere effetti a cascata o verificarsi simultaneamente, come già sta accadendo. Signor presidente Draghi, il MoVimento 5 Stelle ha da sempre, nella propria storia, la missione di proteggere la casa comune e la comunità che vive in essa. Con il Governo guidato dal presidente Giuseppe Conte abbiamo già affrontato l'inizio di questa crisi, in un momento in cui non c'era una valutazione del rischio, perché purtroppo non c'erano notizie sufficienti per poter supportare e capire quello che si doveva fare. Ci fa piacere che adesso questo Governo continui a fare bene e che ci sia unione anche qui all'interno. A volte resto un po' sconcertata, quando parlo con i ragazzi di Fridays for Future, con tutte le associazioni, ma anche con le aziende, Presidente, e loro ci dicono: "voi politici dovete lavorare all'unisono, perché comunque dovete tutelare i nostri interessi". Ma, continuando a fare distinzioni, penso che non si vada avanti all'unisono. Le nostre battaglie mirano a tutelare la resilienza del nostro ecosistema, perché sappiamo che il benessere delle nostre aziende e della nostra comunità può andare avanti solo se il modello economico che stiamo costruendo sarà equo, sostenibile e giusto. Per avere un simile modello economico, dobbiamo continuare a tutelare l'ambiente, il capitale naturale. So che in questo Consiglio parlerete dei servizi critici essenziali, da cui dipende la sussistenza dei cittadini: l'acqua, l'energia pulita, i trasporti sostenibili, il settore sanitario, le infrastrutture digitali, questioni che il MoVimento 5 Stelle ha sempre portato avanti nelle sue battaglie. Il punto è che, se vogliamo affrontare gli effetti di questa crisi e di quelle che verranno, come l'aumento dei prezzi dell'energia, la scarsità delle materie prime, la sicurezza alimentare e la stessa crisi climatica (che è collegata alla migrazione), dobbiamo affrontarli con una gestione intersettoriale e transfrontaliera globale, non solo europea. Noi abbiamo parlato e lei stesso ha detto poco fa che fortunatamente si prevede un aumento del PIL nazionale del 6,2 per cento nel 2021 e che sicuramente tendiamo, come economia italiana, a tornare ai livelli di produzione pre-crisi entro la metà del 2022; queste sono le previsioni. Quello che volevo dire è che andremo in questa direzione solo se al primo posto metteremo anche la tutela dell'ecosistema e del clima. In questi giorni il MoVimento 5 Stelle, come tutte le altre forze politiche, ha incontrato le associazioni ambientaliste italiane: WWF, Fridays for Future, Legambiente, Greenpeace, Kyoto Club, i cattolici per il clima e tutte le altre. Tutte ci stanno spingendo verso una legge clima che sia una legge quadro. Questo per noi va benissimo. Però vi chiediamo quella che per noi è la cosa più giusta da fare: per avere una legge clima condivisa, solidale, umana e sicura (uso le sue parole di prima), cioè sicura anche per la ripresa delle nostre imprese e per la loro competitività in un mercato globale, è giusto che forse ci sia una legge clima europea, una legge clima sovranazionale, perché è importante che ci sia una armonizzazione fra i parametri del carbon footprint e tutto quello che verrà posto in essere. Concludo, Presidente, dicendo che noi possiamo tornare e sicuramente torneremo ad avere una vita migliore, perché alla fine un modello economico dovrebbe fare questo: tutelare la propria comunità in modo che possa vivere meglio, sotto tutti i punti di vista. Ma potremo ottenere questo solamente se tutti quanti affronteremo una rivoluzione dolce, tutti gli Stati. La transizione non può essere fatta da un Paese solo. Noi in Italia, con il Ministero della transizione ecologica, abbiamo lavorato molto bene e continueremo a lavorare, portando avanti delle azioni molto forti. Ma vi diciamo di creare veramente in Europa degli organismi sovranazionali che possano gestire la crisi, perché purtroppo finora qualcosa non ha funzionato. Ho visto che si parla di un processo particolare per definire dei dispositivi integrati per la risposta politica alla crisi: ben vengano. Ma, oltre ai parametri economici, valutiamo anche i parametri ambientali e tuteliamo il nostro ambiente.
2021-12-15	PD	AlfieriAlessandro	Allo stesso modo - prima parlavo dei risvolti geopolitici - il tema di Nord Stream 2 è di grande delicatezza, perché con il vicino russo bisogna trovare il modo di dialogare. Abbiamo apprezzato la sua telefonata e il confronto con il Premier russo; è una situazione in cui l'Europa si deve dimostrare molto ferma per evitare che venga messa in discussione l'integrità territoriale dell'Ucraina. Allo stesso tempo occorre sapere che con la Russia bisogna trovare il modo di dialogare e di cooperare, perché il tema della dipendenza energetica espone il Vecchio continente e da questo punto di vista non ci possono essere divisioni. Né ci possono essere divisioni dal punto di vista del fenomeno migratorio. Vorrei dire una cosa con grande chiarezza a nome delle senatrici e dei senatori del Partito Democratico su una vicenda che ci ha visto assistere a uno spettacolo indecoroso al confine fra la Bielorussia, i Paesi baltici e la Polonia. Sono giuste le sanzioni, è giusto essere sempre più duri nei confronti della Bielorussia e anche per questo il dialogo con la Russia è fondamentale. Penso però si debba anche spiegare ai partner europei che noi siamo diversi dai bielorussi, quindi anche ai polacchi bisogna dire in maniera molto chiara che ci sono delle regole in Europa, ci sono principi e valori che vanno rispettati
2021-12-15	PD	AlfieriAlessandro	Bisogna spiegare a tutti i Paesi europei che noi discuteremo della riforma di Schengen, dei movimenti secondari, ma insieme vogliamo discutere della ridistribuzione obbligatoria, del burden sharing e del superamento del regolamento di Dublino, perché tutte queste cose si tengono insieme. Non c'è l'Europa à la carte. Si vince se si va avanti insieme. Tuttavia, per non essere ipocriti e per non rispondere sempre con la frasetta per cui dobbiamo tutti lavorare insieme per passare dall'unanimità alla maggioranza qualificata, dobbiamo anche cominciare a ragionare sul come farlo e a trattati vigenti rischiamo che questa partita non si possa giocare. L'enorme passerella non funziona, perché ci vuole unanimità; quanto alla stessa cooperazione rafforzata, i temi che riguardano la politica estera e difesa comune, come sa bene l'ex ministra Pinotti, hanno bisogno di una partenza condivisa da tutti i Paesi europei. Lei però, signor Presidente del Consiglio, sa benissimo quanto è stato difficile solo trovare una posizione comune quando si sparavano razzi dalla striscia di Gaza e da Gerusalemme, perché l'Ungheria ha alzato il ditino. Serve una modifica dei trattati, serve una convenzione: lo ha detto Scholz all'interno dell'accordo di programma che ha fatto partire il nuovo Governo. Dovremmo dirlo con forza anche dall'Italia: serve la modifica dei trattati e, parallelamente, la possibilità di agire anche fuori dai trattati. C'è chi vuole riprendere il sogno dei Padri fondatori: davanti alle grandi sfide, come quella dei flussi migratori, dei cambiamenti climatici, della costruzione di un nuovo ordine internazionale, serve un'Europa unita e servono persone che abbandonino i propri egoismi e investano sull'Europa politica. Quindi facciamolo, o fuori dai trattati o con una convenzione. A chi sta farlo? Sta alla Francia, alla Germania e all'Italia. Oggi, con la credibilità del Presidente del Consiglio, tutto questo è possibile.
2021-12-15	PD	AlfieriAlessandro	Da questo punto di vista, penso che stiamo dando un segnale importante con il progetto Covax, perché dà l'idea di come l'Europa sia anche l'Europa della solidarietà, che vuole mettere in sicurezza. Ed è giusto ricordare come l'Italia sia stata fra i primi a spingere per questo strumento e, allo stesso tempo, abbia lavorato per la centralizzazione degli acquisti e per costruire nuove regole a livello europeo. Adesso bisogna battere il ferro finché è caldo e costruire le condizioni per un'unione della salute; ne parliamo all'interno della conferenza sul futuro dell'Europa. Io penso che siano mature le condizioni per farlo a livello europeo, come a livello europeo ci sarà anche l'Eurosummit, che sarà l'occasione non solo per mettere in sicurezza l'unione bancaria, per completarla e dare stabilità e sicurezza al sistema finanziario, ma allo stesso tempo, all'interno di una dinamica dove siamo chiamati ad affrontare delle contraddizioni come quella di mettere più soldi, fare politiche espansive e contemporaneamente affrontare il tema dell'inflazione, che ricomincia a correre con i rincari cui assistiamo, anche per aprire una discussione sul nuovo Patto di stabilità e sul tema degli aiuti di Stato, cambiando paradigma, come lei giustamente ha sottolineato.
2021-12-15	PD	ZandaLuigi	Il prossimo Consiglio europeo è molto rilevante, anche per la delicatezza della fase che il mondo sta attraversando, perché il recente summit internazionale ha significativamente segnalato le preoccupanti minacce degli autoritarismi nei confronti delle democrazie e le ultime gravi evidenze le abbiamo avute con le continue intossicazioni informatiche di molti processi elettorali democratici e con il piano eversivo contro l'elezione di Joe Biden. Oggi l'Europa è molto diversa dalla Comunità economica europea del carbone e dell'acciaio del 1957; è più grande, più forte e più avanti nel processo di integrazione. Tuttavia, l'impresa non è ancora compiuta e manca l'ultimo miglio, il più difficile perché, mentre l'unione economica ha fatto importanti passi avanti, da decenni l'unione politica è in stallo per il conflitto dei diversi interessi delle Nazioni europee. Nei sessantaquattro anni dal Trattato di Roma l'Europa ha passato momenti positivi e momenti difficili e ancora oggi sta vivendo grande incertezze, non solo per le difficoltà dei rapporti tra l'Europa orientale e quella occidentale e per la pressione militare russa nei confronti dei confini dell'Ucraina, che rappresenta la punta più grave di queste difficoltà, ma anche perché dal 1989 il vecchio ordine mondiale bipolare è svanito e da allora il mondo vive - ed è così tuttora - una disordinata fase di transizione. La simultaneità di tante crisi economiche, ambientali, sanitarie, sociali e militari non è dovuta al caso, ma al loro reciproco alimentarsi, perché c'è un legame tra la crisi sanitaria e quella economica, tra il riscaldamento del pianeta e le migrazioni, tra le nuove tecnologie e la crescita delle disuguaglianze, tra la sfida tra gli Stati Uniti e la Cina e le tensioni militari dell'indopacifica. In realtà, l'intero pianeta è sottoposto a forti instabilità e solo l'unità politica dell'Europa può dare agli europei la possibilità di contare nel mondo. Oggi, il completamento del cammino verso un'Europa più solidale, più unita, più forte può essere ripreso. Il presidente Draghi ha parlato di bussola strategica. Noi possiamo anche osservare che nel nucleo centrale dei Paesi fondatori cresce la consapevolezza che i grandi problemi del continente non possono essere risolti senza una vera unità politica. Nel mondo, l'Europa gode del prestigio della sua storia, della sua cultura e dei suoi valori, ma la sua influenza sugli equilibri del pianeta e sui processi di pace è sostanzialmente irrilevante. Questo è il punto: il deficit dell'Europa è istituzionale e politico. Non è una federazione né una confederazione, ma un'unione di Stati tenuti insieme da trattati. Non ha una Costituzione ed è retta da un sistema sostanzialmente intergovernativo, che può decidere solo all'unanimità dei 27 Paesi membri. Da qui la paralisi, molto rischiosa, di una gestione non coordinata delle migrazioni e il grave ritardo in politica estera e di difesa. Negli ultimi decenni i pericoli per la pace si sono moltiplicati e saremmo molto miopi se pensassimo che per l'Europa sia sufficiente volere la pace per averla. Oggi, nel confronto geopolitico, solo le grandi potenze continentali hanno voce in capitolo. Come lei ha sottolineato, presidente Draghi, un'Europa più forte e più integrata rafforza l'alleanza Atlantica e la rende più solida. Sappiamo che la priorità strategica degli Stati Uniti è passata dall'Atlantico al Pacifico e che c'è un punto di continuità tra le amministrazioni democratiche e repubblicane. Obama, Trump, Biden hanno preso atto che gli americani non sono più disposti a mandare i loro figli a morire in guerre che non considerano le loro guerre. Ad una situazione a così alto rischio l'Europa giunge senza un vero governo che, in suo nome, possa democraticamente decidere la politica estera e di difesa. Per l'Europa affrontare questi temi presuppone la capacità di aggiornare i trattati e sciogliere nodi sempre considerati divisivi. Nessuna politica estera e di difesa; nessuna difesa dalle atrocità nei confronti dei migranti, di cui ha parlato poco fa la senatrice Bonino, può coesistere con l'obbligo di decidere all'unanimità. Ugualmente, una vera unione politica presuppone un Parlamento europeo con più forza e che ci sia più chiarezza nel rapporto tra Parlamento, Commissione e Consiglio d'Europa. Infine, le tante contrapposizioni tra blocchi di Stati ripropongono con forza un'Europa a più velocità. Signor Presidente del Consiglio, come le ho già accennato, ho molto apprezzato la visione dell'Europa che lei ha espresso poco fa nel suo intervento. Non avrei mai, però, affrontato questi temi, se, in occasione della firma dell'intesa tra l'Italia e la Francia, non l'avessi sentita affermare, a proposito dell'Europa: «il senso più profondo di questo trattato è che la nostra sovranità, intesa come la nostra capacità di indirizzare il futuro, può rafforzarsi solo attraverso una gestione condivisa delle sfide comuni»; e neanche lo avrei fatto se il presidente Macron non avesse detto che con l'Italia la Francia condivide la visione di «un'Europa più integrata, più democratica, più sovrana». La parola chiave è stata pronunciata da lei, presidente Draghi, e da Macron: sovranità, sovranità europea. L'avete fatto in perfetta sintonia con il cancelliere Scholz, la cui coalizione ha sottoscritto un accordo di Governo che prevede - non l'avevo mai sentito in un accordo di Governo di questa Europa - uno Stato federale europeo, una difesa europea e la fine dell'unanimità. Presidente Draghi, i suoi ideali europei autorizzano il Senato a invitarla a porre ai suoi colleghi del Consiglio europeo, assieme a Macron e Sholtz, il tema della sovranità europea, così come lo ha posto pochi giorni fa mentre firmava il trattato con la Francia. Lei può farlo; anzi, deve farlo, sapendo che l'obiettivo è ambizioso, che il cammino difficile e che le incognite politiche sono numerose, ma anche sapendo che, se l'Europa non è capace di andare avanti verso il traguardo passo dopo passo, non arriverà mai.
2021-12-15	PD	ZandaLuigi	Il suo intervento di poco fa, signor Presidente del Consiglio, è stato di grande spessore, non solo per i riferimenti alla corposa agenda del prossimo Consiglio d'Europa, a cominciare dalla lotta al Covid che l'Italia sta conducendo con grande attenzione e senso di responsabilità, ma, soprattutto, per l'idea di Europa che lei ha saputo disegnare a quest'Aula.
2021-12-15	PD	ZandaLuigi	Signora Presidente, tra poco, in vista del prossimo Consiglio d'Europa, il Senato attribuirà al Presidente del Consiglio quella forza politica che in una democrazia rappresentativa può venire solo dalla volontà del Parlamento.
2021-12-20	FI	FlorisEmilio	Le disposizioni provenienti dalla Camera hanno trovato il pieno accoglimento delle associazioni e mirano a raggiungere la piena accettazione dei disabili in una società che sia alla loro portata. Una forte accelerazione a questo disegno di legge che attendevamo da tanti anni è venuta anche dall'aver inserito un esplicito riferimento tra le riforme richieste dall'Europa e da adottare nell'ambito del PNRR di una legge quadro per la disabilità e, infatti, dalla prima legge quadro in materia sono passati quasi trent'anni e tanti tentativi di modifica sono stati vani. Negli anni sono stati posti tanti tasselli con norme a favore dei disabili. Penso, ad esempio, alle disposizioni sulle barriere architettoniche oppure a quelle sull'accesso al mondo del lavoro, in gran parte disattese, come sappiamo.
2021-12-20	PD	IoriVanna	Siamo qui dunque oggi per concludere un percorso così importante per la vita di milioni di cittadini e delle loro famiglie, nel pieno rispetto del percorso indicato dall'Europa. Se l'obiettivo è promuovere la deistituzionalizzazione e l'autonomia, questo significa rafforzare e - sottolineo - innovare l'offerta dei servizi sociali e sanitari, socio-sanitari e socio-assistenziali; semplificare l'accesso; intervenire nelle procedure di accertamento; promuovere esperienze di vita indipendente; creare gruppi di lavoro in grado di sostenere le persone con esigenze multidisciplinari - le persone sono diverse tra loro - attraverso risposte pluriprofessionali.
2021-12-21	FdI	BalboniAlberto	Ma purtroppo, come Vice Presidente della Commissione giustizia del Senato, non posso tacere sul vergognoso emendamento riguardante la magistratura onoraria che il Governo ha appiccicato, quasi alla fine di questo pur modestissimo confronto, per far fronte alla procedura di infrazione annunciata dall'Europa nei nostri confronti, per il modo in cui l'Italia, in tutti questi anni, ha trattato e continua a trattare i magistrati onorari: trattati come veri e propri rider della giustizia, anzi peggio, perché adesso i rider fortunatamente verranno regolarizzati e stabilizzati. I giudici onorari - come sappiamo tutti benissimo - risolvono quasi la metà di tutti gli affari della giustizia, la quale, senza di essi, semplicemente si fermerebbe. Senza i vice procuratori onorari non sarebbe possibile tenere udienza, e non dico davanti al giudice di pace, ma nemmeno davanti al tribunale; senza i circa 2.000 giudici onorari di tribunale sarebbe impossibile comporre una infinità di collegi. Sappiamo tutti molto bene che, senza i magistrati onorari, la giustizia domani mattina in Italia semplicemente si bloccherebbe. Si tratta di magistrati che, per anni, hanno lavorato senza tutele e senza i minimi diritti elementari che dovrebbero spettare ad ogni lavoratore, come ha riconosciuto l'Europa e finalmente, anche la magistratura italiana con alcune importanti sentenze. Ebbene, qual è il riconoscimento, quale la gratitudine che il Ministro della giustizia e il Governo manifestano con l'emendamento citato nei confronti di questa categoria che ha tenuto in piedi la giustizia italiana? Si tratta di un emendamento che parifica il magistrato onorario al personale amministrativo, mortificando non questa figura, ma la funzione giurisdizionale che esercita. Parificandolo al personale amministrativo, voi non offendete soltanto la magistratura onoraria, ma anche l'alta funzione giurisdizionale svolta in nome del popolo italiano. È una vergogna che in quest'Aula noi vogliamo denunciare in modo molto forte e chiaro. Come denunciamo l'illogicità, l'incongruenza e la contraddizione di pretendere di sottoporre a una prova selettiva con tanto di esame, seppur orale, magistrati che hanno fatto il loro dovere per dieci, quindici o venti anni nelle aule di giustizia. Anche questa è un'ulteriore umiliazione che il Governo doveva e poteva risparmiare a questi fedeli funzionari dello Stato. Caro Presidente, la cosa però veramente vergognosa è che con questo emendamento il Governo impone per legge al magistrato, che dovesse accettare questa pur umiliante stabilizzazione, nel momento stesso in cui firma la domanda di adesione alla selezione, anche nel caso in cui non dovesse superarla, di rinunciare a tutti i diritti. Ai diritti che spettano a tutti i lavoratori, per il passato, deve rinunciare agli arretrati, ai diritti previdenziali e assistenziali. Deve rinunciare a tutto quanto. È un ricatto imposto per legge che grida vergogna nei confronti di chi ha un minimo senso di giustizia. Ma quale Stato di diritto si comporta in questo modo nei confronti dei suoi fedeli servitori, come hanno dimostrato di essere i giudici onorari anche rischiando la vita durante la pandemia? Cari colleghi, penso che sarebbe stata giusta una maggiore riflessione sul punto e soprattutto sarebbe stato giusto lasciare che la disciplina molto delicata e importante della magistratura onoraria fosse stata affrontata e risolta nelle sedi opportune: la Commissione giustizia, prima, e l'Aula del Senato, poi, e ovviamente la Camera, dove si doveva affrontare non certamente sotto l'urgenza di una legge di bilancio ma - come voi stessi dite - con il tempo necessario per poter analizzare e discutere. Voi avete voluto chiudere ogni confronto, ancora una volta con un atto di forza, fregandovene dei diritti di una categoria di lavoratori così importante, collegata addirittura all'esito del PNRR.
2021-12-21	FdI	DragoTizianaCarmelaRosaria	In questa manovra con gli emendamenti abbiamo provato a dare una prospettiva in questa direzione. È importante in questo momento evidenziare anche un passaggio compiuto da un nostro europarlamentare, l'onorevole Procaccini, il quale proprio qualche giorno fa ha depositato una risoluzione per chiedere alla Commissione presieduta da Ursula von der Leyen di porre attenzione su questa tematica proponendo delle possibili soluzioni o i primi step. È chiaro, appunto, che è una visione - come diceva la collega Rauti - che richiederà degli interventi a breve, medio e lungo termine. La proposta che viene fatta in Commissione europea è di destinare delle quote dei fondi dell'Unione europea agli Stati membri per far fronte a queste necessità. Come abbiamo visto dagli ultimi dati Istat, l'Italia registra, dal gennaio 2021 al settembre 2021, 1,17 figli per donna. Eravamo a circa 1,59 l'anno precedente. Il crollo è stato repentino, tenendo conto del fatto che, a livello europeo, la media è di 2,1 come soglia di sostituzione, per permettere appunto un ricambio generazionale. Ecco, quindi, che, tra le tante proposte che riteniamo essere importanti, oltre a quelle già poste in essere quali la costruzione di asili nido o delle mense scolastiche, vi è quella del congedo parentale o, meglio, dell'astensione facoltativa dal lavoro. È una misura da proporre per uomo e donna, ma noi sappiamo benissimo che, tra il compenso mensile di uomo e donna, c'è uno scarto di circa il 30 per cento, chiaramente a discapito del sesso femminile. Quindi, è chiaro, a fronte delle opportunità, quale quella attualmente in vigore, del congedo parentale fino a sei mesi dell'età del bambino con una decurtazione dello stipendio del 70 per cento, quale dei due sessi vi farà maggiormente ricorso. Comunque, non è solo questo il punto. Il punto è anche legato a una esigenza di tipo pedagogico, alla crescita armonica, anche serena, del bambino e, soprattutto, a dare l'opportunità alle famiglie e alle giovani coppie di scegliere la soluzione più consona alla propria situazione di vita. A questo si potrebbe anche accompagnare - come molti hanno anche rilevato e come Fratelli d'Italia dice spesso - l'abbassamento del cuneo fiscale, ma anche un intervento per le piccole e medie imprese, e quindi per gli imprenditori, nel momento in cui avviene l'assunzione. Chiaramente, il datore di lavoro che facesse ricorso ad un provvedimento del genere dovrà sostituire la figura mancante. Perché non pensare - ad esempio - a una priorità per i giovani neolaureati o neodiplomati, che vediamo puntualmente migrare? Questo è un aspetto importante. Quando parliamo di inverno demografico, nell'immaginario collettivo ci si sofferma semplicemente sulla denatalità, che poi tanto semplice non è. Ma il fenomeno non è solo questo. Il fenomeno racchiude anche l'emigrazione giovanile. Parliamo di giovani dai diciannove ai trentanove anni, una generazione che rappresenta il cuore di una Nazione; proprio quella fascia di età che incide notevolmente nell'economia di un Paese, stimolando anche l'indotto. Quindi, perché vederli fuggire e non iniziare, invece, a pensare insieme a una possibile soluzione? Come volevasi dimostrare, l'emendamento non è stato nemmeno tenuto inconsiderazione, ma vi è stata la possibilità di trasformarlo in ordine del giorno. Non deve essere il contentino, però, l'ordine del giorno, per dare la possibilità a Tizio, Caio e Sempronio di fare un piccolo comunicato stampa per un momento di gloria. L'ordine del giorno, con la formula «a valutare l'opportunità di», è un investimento chiarissimo al Governo, che non può far finta di dimenticare o di conservare nel cassetto. Ciò significa che si spera che, nei prossimi provvedimenti, certe potenziali soluzioni possano essere prese in considerazione. E perché non pensare anche all'apporto che Fratelli d'Italia può dare in questa direzione? Sappiamo benissimo come Giorgia Meloni e tutto il partito siano attenti a questa tematica, attenti alle necessità dei giovani e alle famiglie. Su questo mi ricollego a un'altra tematica, che abbiamo cercato di rappresentare con degli emendamenti risolutivi, ovvero quella dei docenti che chiedono da anni il rientro nei propri luoghi di provenienza. Si tratta di docenti che sono stati destinati, a causa del famoso algoritmo farlocco della legge n. 107 del 2015 varata dal Governo Renzi, e che da anni attendono il rientro. Un emendamento è collegato anche al fatto che in questo momento storico i sindacati e il Governo dovrebbero rivedere e riscrivere insieme il nuovo contratto collettivo nazionale integrativo. La proposta era quella di una mobilità straordinaria, visto che l'anno scolastico è cominciato da tre mesi e, quindi, si sarebbe ancora in tempo. Voi vi chiederete che relazione c'è con l'inverno demografico: c'è, eccome! Noi abbiamo nuclei familiari divisi, e ciò riguarda non solo il marito e la moglie, ma anche i figli all'interno dello stesso nucleo familiare. Spesso assistiamo a una gestione separata dei figli (chi rimane col padre, chi con la madre) e capite benissimo che molti hanno anche difficoltà cui non si dà il dovuto peso, oltre a quelle conosciute: mi riferisco cioè alle spese oggettive che gli insegnanti devono sostenere per vitto e alloggio, oltre al peso psicologico. Consideriamo inoltre che l'essere umano è un tutt'uno: la dimensione psichica, quella spirituale e quella fisica non sono a sé stanti, ma sono tra loro intersecate, giocano in armonia; per cui non permettere una vita serena ai docenti che hanno a che fare con delle risorse umane significherà chiaramente incidere anche negativamente sull'offerta formativa. Avevamo posto attenzione anche ai lavoratori fragili, in particolare a quelli della scuola, ma sarebbe da estendere a tutti. Assistiamo a una confusione che viene generata, confondendo la sorveglianza sanitaria eccezionale con il giudizio del medico competente. Sostanzialmente abbiamo chiesto un intervento sull'articolo 26 del decreto-legge n. 18 del 2020, il cosiddetto decreto cura Italia, proponendo quindi una modifica in maniera tale da ritenere l'astensione dal lavoro per fragilità non computabile - scusate il gioco di parole - nel comporto, e cioè nella valutazione del massimo di assenze per malattie, e di modificare il Sistema informativo dell'istruzione (Sidi). Concludo dicendo che fra cinque giorni ricorreranno i tre anni dal sisma di Santo Stefano della Provincia di Catania; anche su questo abbiamo presentato un emendamento che ha avuto parere favorevole dal Ministero dell'economia e delle finanze (MEF), dal Dipartimento casa Italia e anche all'interno del decreto-legge n. 121 del 2021 ha avuto gli stessi esiti. Tuttavia, mi sono sentita dire dal Vice Ministro che un emendamento costa. Ditemi voi se in questo modo il Governo non disconosce sé stesso. Vedremo se sarà stato accorpato all'interno degli emendamenti per il sisma, perché in caso contrario sarebbe veramente inaccettabile; esso permetterebbe infatti di estendere la normativa oggi utilizzata al Centro Italia per la ricostruzione post sisma anche ad altri territori, come Campobasso e i nove Comuni della Provincia di Catania. Rifiutare un provvedimento del genere, tra l'altro avvalorato in tutte le sue forme, significa manifestare insensibilità nei confronti dei terremotati che attendono di rientrare nelle loro case.
2021-12-22	FI	PerosinoMarco	I vincoli di bilancio sono saltati. Il rapporto tra deficit e PIL quest'anno è al 9,8, per cento, mentre è previsto per il 2022 in legge di bilancio al 5,6 per cento; il debito totale è a 2.700 miliardi (un anno fa parlavamo di 2.350-2.400 miliardi) e ci sono altri miliardi, compresi quelli del PNRR, che andranno aggiunti a questo importo mastodontico. Ci sono alcuni temi ai quali faccio solo degli accenni, signor Sottosegretario, perché lei recepisca, e so di parlare a persona che ne terrà conto. Abbiamo, ad esempio, l'articolo 191 del testo originario - vedremo poi nel maxiemendamento - sulla rivalutazione dei beni, che riguarda soltanto i marchi e l'avviamento; non è prevista la rivalutazione dei beni immobili e delle partecipazioni, ma, come si è sempre fatto, può essere oggetto di un altro provvedimento per le persone fisiche e le società di persone. Un altro tema importantissimo è rappresentato dalle moratorie bancarie che scadono: sono stati presentati su questo degli emendamenti, che spero siano recepiti, con la previsione di una proroga della moratoria sui crediti bancari fino al 30 di giugno nel settore dell'autotrasporto, che piange la concorrenza straniera o perlomeno di chi ha la sede in Romania. Pensiamo di risolvere tutto con lo smart working che fino al 3 o 5 per cento - e dico delle percentuali a naso - può essere utile e praticabile, ma oltre crea problemi al sistema di procedura delle ditte e, soprattutto, della pubblica amministrazione. Abbiamo prorogato le cartelle esattoriali, con un meccanismo interessante, ma il concetto base è: chi non paga non è un evasore o uno che vuol fare il furbo, ma è qualcuno che non può e allora la dilazione rispetto al Covid è ultra-annuale e probabilmente andrà rivista. Ci sarebbero molti altri temi, anche di politica generale e internazionale, che possono riguardare il bilancio, perché alla fine diventano espressione monetaria. Per quanto concerne i flussi degli immigrati, ad esempio, sono previsti in circa 81.000; io toglierei due zeri perché, se è vero che dobbiamo integrare le persone e rispettare, questo può essere fatto a dosi facilmente omologabili. L'Europa, come già detto, ci avversa su tante cose e bisogna veramente battere i pugni. L'accordo con la Francia - è un mio grido di dolore in quest'Aula - è pericoloso, perché la settimana dopo l'accordo Macron è andato negli Emirati Arabi Uniti e ha fatto una commessa da circa 20 miliardi di elicotteri, sottraendola ad aziende nazionali. Una manovra a parte - una piccola manovra - probabilmente sarà necessaria per la questione relativa al Monte dei paschi. Non la metto in politica, ma è una questione di numeri. Il bonus del 110 per cento è stata una bella intuizione, in qualche modo corretta rispetto alle previsioni iniziali dell'articolo 9, ma è partita su presupposti sbagliati. Si è fatto un calcolo sui potenziali interventi in Italia: ne è risultato lo 0,7 per cento e il costo è stato di 18 miliardi di euro. Se ad esempio ne risultasse il 7 per cento, ci sarebbe il default di cassa. Quindi c'è qualcosa che non quadrava sin dall'origine. Ora questo strumento va portato avanti, così come previsto dagli emendamenti fatti propri dal Governo, ma va in qualche modo ricondotto a percentuali che siano più consone all'economia. Concludendo, signor Presidente, ci sono poi emendamenti e norme interessanti. Penso ad esempio all'articolo 166 e ai seguenti, che prevedono contributi per ponti e viadotti, un tema importantissimo, e c'è poi la manutenzione delle scuole e il tema della rigenerazione urbana. Ricordo anche l'articolo 136, che voglio difendere, con cui il fondo per la revisione dei prezzi dei contratti pubblici è stato rifinanziato con 100 milioni di euro - in aggiunta ai 34 già stanziati - ma che va finanziato in maniera più forte e semplificato. Ricordo inoltre gli articoli 139 e 140, contenenti i finanziamenti alle Province ai Comuni. Cito infine l'articolo 172 su cui avevo proposto un emendamento, che spero sia accolto, per la modifica del testo unico delle leggi sull'ordinamento degli enti locali, il decreto legislativo n. 267 del 2000, per quel che riguarda la questione relativa ai segretari comunali, di cui ho già parlato in Assemblea. Si tratta infatti di un tema importante, che riguarda la vita amministrativa, la politica dei nostri paesi e il buon governo.
2021-12-22	FI	PerosinoMarco	Saremo in futuro una Nazione manifatturiera, dove il fisco e la burocrazia consentono di produrre ricchezza o saremo soltanto la Nazione - e vado per riassunto - del mandolino? Difenderemo le nostre produzioni nazionali a tutti i costi, anche rispetto all'Europa, quando ci attacca sul vino, sulle case o su altre cose? L'Istituto Bruno Leoni, illustre centro di pensiero di Torino, ha detto che siamo di fronte alla stagnazione produttiva pluridecennale dell'Italia. Siamo di fronte al problema dell'inflazione che, fino a certi limiti, è benefica, ma oltre va controllata, altrimenti è pericolosa per gli interessi e per i risparmi. Siamo di fronte alla conseguenze della pandemia che, oltre che dal punto di vista sanitario, ha causato quello che sappiamo sui prezzi e sull'energia. Il problema dell'energia deriva dal no alle centrali nucleari.
2021-12-22	FdI	RuspandiniMassimo	Signor Presidente, sicuramente sarò nei tempi perché, come ha detto lei, il Santo Natale incombe e noi siamo tra i fortunati che possono celebrarlo. Chissà se le nuove generazioni riusciranno a festeggiarlo, visto l'attacco progressista delle élite oligarchiche che vorrebbero sopprimerlo addirittura, come abbiamo visto in Unione europea! Cercherò di arrivare subito al nocciolo della questione, dato che il tema oggetto dell'emendamento bocciato da questa maggioranza riguardante le patenti è stato già affrontato. Abbiamo detto più volte, anche in quest'Aula, che non ci sembra normale che una patente per i camion in Italia costi 2.500 euro e nel Regno Unito 250. Ne abbiamo discusso in Commissione; abbiamo provato a sollecitare il Sottosegretario, il Ministro e i commissari. Al danno si aggiungeva la beffa, perché gli stipendi per gli autisti professionisti in Italia sono tra i più bassi. Non si arriva nemmeno a 30.000 euro lordi, a fronte di quanto si guadagna in altre nazioni europee. Il costo della formazione chiaramente penalizza oltremodo i lavoratori italiani. Andava garantito, quindi, un supporto economico proprio per avviarli al mondo del lavoro. Si parla dell'introduzione dei giovani al mondo del lavoro, della grande questione lavorativa e poi lo Stato si gira dall'altra parte. Continueremo a ripeterlo: secondo noi, in Italia costa troppo prendere una patente di guida per diventare autista. Ci vuole troppo tempo. In Italia il corso di studi arriva a sette mesi, mentre nel Regno Unito è di due mesi. Nell'Est europeo con un paio di mesi si consegue il titolo che consente di introdurre i giovani al mondo del lavoro in questo comparto. Il Governo pensa di aver risolto la questione con il bonus patente. Abbiamo chiesto di allargare la platea di coloro che potevano usufruire di questa possibilità anche ad altre categorie di autisti e ad altre tipologie di autotrasportatori, ma l'emendamento è stato clamorosamente rigettato. È chiaro pertanto che sono qui ad esprimere, a nome di tutto il Gruppo Fratelli d'Italia, il nostro disappunto e la nostra delusione, una critica purtroppo dura, con i pochi mezzi di cui disponiamo, per l'insensibilità di fronte a un piccolo emendamento che avrebbe salvato migliaia di posti di lavoro e consentito a migliaia di giovani di essere in linea con quanto accade nel resto d'Europa. Rispetto a questa drammatica carenza di autisti, ci siamo sentiti rispondere ancora una volta no. Vi siete chiesti qual è la conseguenza? Le aziende italiane continueranno ad assumere autisti che vengono dall'Est europeo, perché lì la patente si prende in quattro e quattr'otto, con un costo irrisorio. Non è più accettabile tutto questo; l'abbiamo denunciato, ci siamo battuti, abbiamo provato, anche con le armi della diplomazia, a far riflettere questo Governo. Il risultato è quello che sto dicendo: siete rimasti sordi a questa esigenza della Nazione (non è un'esigenza nostra). Sono qui appunto - e ho concluso - a rappresentare tutto il mio sdegno e la mia delusione.
2021-12-22	LN	RomeoMassimiliano	Quindi, comprendiamo le rimostranze che il Gruppo Fratelli d'Italia ha messo in evidenza. È altrettanto vero che conosciamo - l'abbiamo detto tutti, Fratelli d'Italia compreso - l'importanza dei fondi che arriveranno dall'Europa; motivo per cui, scadendo il decreto sul PNRR il 5 gennaio, o comunque avendo una scadenza molto vicina, abbiamo la necessità di essere responsabili e andare verso l'approvazione del provvedimento. La Commissione oggi avrà tutto il tempo necessario per esaminarlo e domani mattina possiamo benissimo procedere alla sua approvazione, così come abbiamo fatto per tanti altri provvedimenti, consapevoli - ahimè - che non ci sarà alcuna possibilità - il bicameralismo è finito di fatto, anche se esiste ancora sulla carta, e questo lo diciamo da tempo - di apportare delle modifiche, così come i nostri colleghi della Camera non avranno alcuna opportunità di apportare modifiche al disegno di legge di bilancio sul bilancio.
2021-12-22	M5S	FenuEmiliano	Ebbene, vorrei dire ai colleghi, al Governo e soprattutto all'Europa che avere una casa di proprietà e tenere alla propria casa non è una colpa o un peccato, ma è un gesto d'amore non solo per noi stessi, ma anche per la nostra famiglia, per le nostre compagne, per i nostri compagni, per i nostri figli; è il più grande gesto d'amore perché esprime tutta la premura e tutto l'interesse che abbiamo per il loro futuro. Quando rendiamo la casa ancora più bella, anche più calda, più protetta, più efficiente, non lo facciamo pensando soltanto all'aspetto economico, pur importante, ma pensando che in quella casa ci vivono e ci vivranno i nostri figli e vogliamo che ci vivano bene.
2021-12-22	M5S	PellegriniMarco	Signora Presidente, gentili colleghe e colleghi, rappresentanti del Governo, viviamo una fase storica complicata, che ci vede tutti impegnati nella difficile azione di contrasto alla pandemia, ma al contempo sta continuando ad affermarsi una forte domanda di beni pubblici e di azioni pubbliche che riguardano tematiche quali l'ambiente, lo sviluppo sostenibile, la protezione sociale e il lavoro. Questi beni pubblici e queste azioni pubbliche non potranno che essere sostenute da massicci investimenti pubblici, come sta emergendo anche in Europa dopo il Next generation EU, i cui effetti daranno enorme beneficio all'Italia grazie all'iniziativa e agli sforzi del Governo Conte II, che l'ha ottenuto un anno fa.
2021-12-22	M5S	QuartoRuggiero	L'articolo 139 finanzia la spesa complessiva di 35 miliardi di euro fino al 2036 per interventi relativi alla manutenzione straordinaria e all'adattamento ai cambiamenti climatici della viabilità stradale regionale, provinciale e comunale. Vengono incrementati i contributi degli enti locali per le spese di progettazione definitiva ed esecutiva relativa a interventi di messa in sicurezza del territorio. Questo è un vulnus in Italia. La Corte dei conti ce lo ricorda ogni volta; nella relazione del 25 ottobre scorso è ben messo in evidenza che una mancanza è proprio la mancata progettazione di questi interventi. Si prevede un fondo per la progettazione degli interventi di rimessa in efficienza delle opere idrauliche e dei reticoli idrografici. Viene rifinanziato con 200 milioni di euro, dal 2024 al 2029, il fondo per la prevenzione strutturale del rischio sismico e per studi di microzonazione sismica. La gran parte degli interventi per la tutela del territorio richiede un'approfondita conoscenza di base, che la moderna cartografia geologica al 50.000 può ben fornire. Ma tale cartografia è monca per colpa di un assurdo blocco di vent'anni dei relativi finanziamenti, mentre tutta l'Europa correva e oggi quasi tutte le nazioni non solo l'hanno completata, ma sono già agli aggiornamenti (al secondo, quarto o settimo aggiornamento). Ripartita grazie alle leggi di bilancio 2020 e 2021, ha ripreso grande vigore; ci aspettavamo che anche in questa legge di bilancio ci potesse essere la dovuta attenzione per rinforzare gli investimenti e renderli strutturali fino al completamento. Peccato che il Governo non abbia colto l'utilità universalmente riconosciuta di tale strumento di conoscenza basilare e non abbia provveduto a un adeguato finanziamento. Con una metafora clinica, potremmo dire che adagiamo un paziente con fratture multiple sul letto operatorio senza radiografie. Sì, la carta geologica ci fa operare consapevolmente e velocemente, ci fa risparmiare e salva la vita. Concludo: al mio personale dispiacere per tale mancanza governativa si contrappone la soddisfazione che il MoVimento 5 Stelle, unico e solo
2021-12-23	FI	BoccardiMichele	Attenzione, colleghi, qui parliamo di imprese virtuose, che magari nei mesi più bui della pandemia, quando le attività produttive erano ferme e le saracinesche erano abbassate, durante il lockdown, hanno anticipato responsabilmente la cassa integrazione ai propri dipendenti per sopperire alle lentezze burocratiche. Cosa possiamo fare? Ecco, è necessario e urgente che il Governo - faccio qui un appello alla Sottosegretaria - nel prossimo provvedimento economico intervenga a favore delle imprese affinché la moratoria delle rate dei mutui in conto capitale sia spostata al 30 giugno 2022. Come sappiamo, Sottosegretario, se sottraiamo liquidità alle imprese, non ci possono essere crescita strutturale, investimenti e occupazione stabile. Penso che tutti vogliamo che le nostre imprese continuino ad assumere e a produrre in Italia. Quello che vogliamo tutti è che l'Italia resti stabilmente nei Paesi dell'Unione europea con maggiore crescita, come adesso, lasciandosi quindi definitivamente alle spalle i tempi non troppo lontani in cui era fanalino di coda sulle riforme, sul PIL e sull'occupazione. Vogliamo un Paese prospero e forte e possiamo riuscirci nella misura in cui saremo in grado di spendere bene e nei tempi dovuti i circa 200 miliardi di euro che verranno erogati dall'Unione europea, da qui al 2026, per il PNRR, un piano che - purtroppo - le Commissioni parlamentari del Senato non hanno avuto tempo e modo di approfondire per apportare miglioramenti. Sono risorse che - lo sappiamo tutti - non ci verranno date a prescindere, ma che ci arriveranno mano a mano che le impiegheremo efficacemente ed efficientemente e che sono condizionate ai progetti. Un ruolo fondamentale sarà quindi quello degli enti territoriali, che dovranno presentare i progetti, per poi vedersi attribuita la relativa responsabilità dei lavori, della loro esecuzione, dei collaudi e delle rendicontazioni delle spese per la concreta messa in opera. Da qui arriva la mia preoccupazione - che penso sia anche la vostra e di tanti italiani - sul fatto che gli enti locali siano all'altezza del compito che spetta loro. La mia è non una mancanza di fiducia (faccio l'imprenditore e, come sapete, per fare impresa in Italia bisogna essere ottimisti), ma una riflessione fondata, dal momento che i fondi del PNRR rappresentano un unicum nella storia dell'Europa unita, come la pandemia che stiamo attraversando. Non potendo affidarci all'esperienza (perché non possiamo averla su qualcosa che, come il PNRR e il Covid, non c'è mai stato), il mio timore è che enti territoriali meno efficienti ed efficaci di altri, che sono concentrati soprattutto in alcune aree del Paese, ovvero al Sud, non siano in grado di spendere queste risorse. Sarebbe un dramma se il Piano nazionale di ripresa e resilienza, invece di unire il Paese, acuisse le distanze e il gap tra territori ricchi e territori poveri, fra aree sviluppate e aree arretrate. Sarebbe paradossale se le parti dell'Italia che hanno maggior bisogno delle risorse del PNRR fossero, alla fine, quelle che riceveranno di meno, proprio per la scarsa capacità di gestione. Sarebbe paradossale se il Piano, che è nazionale, si rivelasse alla fine parziale e gli investimenti pubblici andassero solo a una parte del Paese. Tutti ci auguriamo che l'Italia possa ottenere e spendere, fino all'ultimo euro, questi 200 miliardi, ma non sarebbero soldi spesi bene, se alla fine ci trovassimo con un'Italia a due velocità. Per evitare questo scenario, è vitale il potenziamento delle infrastrutture al Sud. Su questo tema c'è una fortissima attesa da parte di milioni di cittadini e imprese e dev'esserci la massima attenzione da parte nostra. Al giorno d'oggi, i capitali si spostano con un click, ma le merci e le persone, inclusi i turisti, no. Ecco perché il Sud non può mancare quest'occasione per colmare il ritardo infrastrutturale. Ognuno di noi è chiamato a dare il proprio contributo. L'auspicio è che, alla fine della realizzazione del PNRR, avremo un'Italia più moderna in tutto e - cosa ancor più importante - dappertutto e che si vada tutti insieme e alla stessa velocità verso un futuro più florido.
2021-12-23	FdI	DeCarloLuca	Non esiste infatti un provvedimento che non sia passato attraverso la fiducia. Come abbiamo denunciato in tempi non sospetti e come ha detto il nostro capogruppo, senatore Ciriani, nell'intervento di oggi sul PNRR, questa manovra è arrivata con colpevole ritardo e su di essa è stata posta l'ennesima fiducia, tra l'altro nel silenzio di tutti i grandi media. Avete tutti dalla vostra parte e state abusando del consenso che avete non tra la gente, ma tra i poteri forti e che oggi vi consente di trattare il Parlamento a schiaffoni. Vi diciamo questo perché la manovra è nata talmente male che le forze di maggioranza hanno presentato oltre 6.000 emendamenti, mentre l'opposizione - noi - ne ha presentati 786, ridotti ai poco più dei 70 segnalati. Ciò a dimostrazione di come noi siamo in quest'Aula non per fare ostruzionismo, ma per cercare di migliorare i provvedimenti che escono dal Consiglio dei ministri. Infatti, sono pochi i provvedimenti che nascono nelle Commissioni e in quest'Aula. Ci siamo visti approvare degli emendamenti non certo per la vostra bontà o come concessione, come pure qualcuno ha voluto farci credere. Viene detto: vi abbiamo perfino approvato degli emendamenti. Ma a che livello di democrazia siamo ormai arrivati, se l'opposizione deve gioire perché la maggioranza ha approvato qualche suo emendamento? A differenza di tanti vostri emendamenti risibili e ridicoli, che sono brutti eredi della legge mancia, gli emendamenti che abbiamo presentato sono condivisibili dalla grande maggioranza del Parlamento e hanno un unico scopo, ossia non favorire qualche parlamentare, ma semplicemente migliorare una manovra nata male, continuata peggio e finita peggio ancora. Quali sono gli emendamenti che abbiamo presentato per cercare di migliorare una manovra che prevedeva zero crescita, senza una visione e senza un sostegno concreto per le imprese? Avevamo chiesto che fosse sancito il principio del "più assumi, meno paghi", ma nulla. Abbiamo dato una mano, cercando di portare all'attenzione temi come quello delle case occupate. Non essendo possibile che una persona proprietaria di una casa occupata debba anche pagare le imposte, abbiamo proposto l'istituzione di un fondo di 10 milioni di euro. Ci siamo battuti perché il vaccino - importantissimo, ma non unico strumento per combattere questa pandemia - fosse accompagnato da una serie di iniziative, come la ventilazione meccanica negli stabili scolastici. Noi non crediamo che ci si debba arrendere e che l'unico strumento a disposizione sia il vaccino, che è importantissimo, ma che - ripeto - non può essere l'unica forma di contrasto alla pandemia. Abbiamo cercato di risolvere il problema relativo agli autistici e lavorato sul superbonus, eliminando quelli spruzzi di ideologia con cui era nata questa manovra. Penso all'ISEE sopra i 25.000 euro e ad altre cose che nascevano da un retaggio culturale sbagliato e da una visione distorta della norma del superbonus, che era nata per far lavorare le imprese e non per favorire qualcuno rispetto ad altri. Abbiamo chiesto che fosse istituito un fondo per le conseguenze avverse del vaccino, ma ciò non è stato possibile perché oggi - non nascondiamocelo - molta gente non si vaccina per la paura e la confusione che voi, con i vostri messaggi, avete generato nell'opinione pubblica. Non posso credere che in Italia esista una percentuale di no vax intorno al 20 per cento. Non è vero, abbiamo visto con la legge Lorenzin, che è molto più bassa. Vi è però una percentuale di persone che non siamo stati bravi - non siete stati bravi - a convincere circa l'importanza del vaccino. L'istituzione del fondo poteva pertanto essere lo stimolo per dire a questa gente: vaccinatevi perché, nel caso in cui ci siano effetti avversi, lo Stato interverrà e si assumerà la responsabilità. Abbiamo chiesto che le cartelle esattoriali non fossero solo rinviate, rinviate e rinviate. Abbiamo chiesto la ristrutturazione e la rateizzazione del debito, per dare modo alle imprese e alle persone non solo di pagare tra qualche mese, ma anche di riuscire rateizzare dopo la scadenza. Non siete stati in grado di fare tutto questo, perché la manovra parte condizionata fortemente dal fatto che ancora persiste, viene rifinanziato e addirittura potenziato il reddito di cittadinanza. Ecco, il reddito di cittadinanza per oltre 8 miliardi di euro condiziona pesantemente questa manovra e lo fa ideologicamente. Nessuno è contrario al sostegno delle persone che non ce la fanno, però avreste dovuto prendere tutta la grande esperienza dei Comuni, che da anni ormai distinguono coloro i quali hanno realmente bisogno del reddito di cittadinanza da coloro che potenzialmente potrebbero approfittarne. C'erano gli strumenti: c'era il reddito di inclusione sociale (REI), che non era uno strumento di centrodestra e che avevate istituito con i Governi di centrosinistra. Era uno strumento che - e ve lo dico da sindaco - funzionava e ci consentiva di intervenire laddove c'era una situazione di bisogno. Avete centralizzato tutto - alla faccia del federalismo fiscale! - con il reddito di cittadinanza e vi siete trovati con milioni di euro dati a persone che ne abusavano. È questa vostra ideologia che oggi frena lo sviluppo, frena le imprese, frena la possibilità di abbattere il cuneo fiscale: 8,8 miliardi di euro sarebbero stati un'ottima risorsa per abbattere il cuneo fiscale, sia per i lavoratori che per le imprese. Voi, invece, continuate a tirare dritto, a fare manovre che accontentino un po' tutti, ma con una logica del ribasso, mai al rialzo. Signor Presidente, in questo Paese esiste oggettivamente un'emergenza. Però quell'emergenza siete voi, siete un Governo che oggi non è in grado di rispondere alle esigenze dei cittadini e siete peggio di questa pandemia. Vi auguro, però, buon Natale. Uso queste parole, non «buone feste» o «serene feste», come ho sentito anche in questi corridoi, perché è da qui che bisogna lanciare segnali chiari, anche a chi ci ascolta, su quali siano le radici della nostra millenaria civiltà cristiana. Non potremmo altrimenti poi pretendere che un'Europa lontana e sorda le possa capire, se non siamo in grado di capirle nemmeno noi. Tanti auguri e buon Natale a tutti.
2021-12-23	LN	ArrigoniPaolo	Gas e luce continuano a salire e peraltro il generale inverno deve ancora arrivare e non illudetevi che a primavera del 2022 i prezzi possano scendere ai livelli della primavera di quest'anno. Purtroppo i forwards dicono che fino al 2023 i costi del gas rimarranno alti. Le cause di questo dramma: certamente la ripresa economica post Covid, che ha innalzato la domanda di gas, le strozzature sulle offerte di gas di fornitura, le speculazioni nel mercato del gas e soprattutto nel sistema ETS di pagamento della CO2. Vi sono poi temi di geopolitica relativi a tutte le tensioni in corso tra Occidente e Russia, principale fornitore di gas in Europa e in Italia che, invece di stemperare, l'Europa sta aggravando. Tra le cause, vi sono le tante, troppe scelte sbagliate fatte in Europa e soprattutto in Italia, in nome di un ambientalismo integralista che, sull'onda del Green Deal e della decarbonizzazione, ha tagliato gli investimenti sul gas, che è invece strategico nel ruolo di accompagnamento alla transizione ecologica.
2021-12-23	LN	ArrigoniPaolo	In questi giorni, per carenza di energia elettrica proveniente dalla Francia, da cui dipendiamo, e per scarsa produzione delle rinnovabili, si sono riaccese le centrali a carbone di La Spezia e Monfalcone, che dovevamo dismettere. Per i costi insostenibili avremo un'accelerazione delle sospensioni di attività delle imprese e lavoratori costretti alla cassa integrazione. Vedrete che strage già a partire dai prossimi giorni. Lunedì nella fonderia di Torbole, nel bresciano, ci sarà una manifestazione di carattere nazionale, con centinaia di imprenditori in particolare del settore hard to abate, per lanciare un disperato allarme ed evidenziare la situazione drammatica che stanno vivendo. Stanno saltando anche i venditori di luce e gas e, per evitare il default, occorre che il Governo, a cui mi rivolgo in questo momento, consenta loro di fruire del fondo di garanzia Sace. Lo tsunami è arrivato e manca poco al collasso del sistema energetico, con possibili blackout. I rischi che venga frenata la ripartenza post pandemia e che parta l'inflazione sono altissimi. Urgono pertanto iniziative. L'Italia non può più aspettare l'Europa, divisa e - dunque - inerte.
2021-12-23	LN	ArrigoniPaolo	Sono tante le conseguenze e i rischi che si stanno manifestando e mentre in Europa continuano a litigare su quali misure adottare, la Commissione UE irresponsabilmente cancella il raddoppio del TAP, che avrebbe consentito la diversificazione degli approvvigionamenti. Forse a Bruxelles sperano che il fenomeno del caro energia passi da solo e non si rendono conto che questa crisi è sempre meno congiunturale e sempre più strutturale.
2021-12-23	LN	BagnaiAlberto	C'è, poi, un altro problema di metodo, al tempo stesso più specifico, perché attiene alla materia europea, e più generale, che è quello di ricondurre a equilibrio, con onestà intellettuale, la narrazione sull'Europa. Lo scollamento fra Costituzione formale e materiale si combina in modo perverso con un altro scollamento, quello fra Europa narrata ed Europa reale, che, nella misura in cui genera aspettative eccessive, rischia di rivelarsi un boomerang per chi non lo contrasti, portando nel dibattito una voce di buon senso. Lo abbiamo già visto succedere con il meccanismo europeo di stabilità (MES). Ricorderete quando lo scorso anno questo fondo veniva acclamato come la soluzione decisiva, l'unica per finanziare il costo sanitario della pandemia; pareva che non ci fosse alternativa. Poi, invece, ne siamo venuti fuori - o, meglio, ne stiamo venendo fuori - senza attingere in modo improprio a un fondo nato per altre motivazioni. Aveva quindi ragione chi, come la Lega, esortava a non focalizzare tutto il dibattito e tutta l'attenzione su un unico strumento: problemi complessi non possono avere un'unica soluzione.
2021-12-23	LN	BagnaiAlberto	Ma, soprattutto, dove non c'è alternativa e non c'è politica, c'è la tecnica e dobbiamo interpellarci sulla tecnica, perché è quella stessa tecnica che ha consigliato per tanto, troppo tempo (e forse ancora oggi continua a consigliare, fra un canto di Natale stonato e l'altro), risposte semplici ma fallimentari, come l'austerità e altre più attinenti ai tempi che viviamo. Continuiamo a non ritenere molto opportuno presentare il recovery plan come l'unica soluzione, forse neanche come la soluzione decisiva alla crisi economica scaturita dalla pandemia. Si tratta naturalmente di uno strumento da sfruttare, visto che c'è, ma con piena consapevolezza non solo delle sue opportunità, ma anche dei suoi limiti; questa consapevolezza in Europa esiste. Continuiamo a essere perplessi sulla scelta fatta dal nostro Paese, con pochissimi altri e non fra i Paesi leader, di accedere allo strumento dei prestiti. La funzione dei prestiti è anticipare spese che non si hanno i mezzi finanziari per sostenere, ma in tutta evidenza - lo riconoscono anche i documenti della Unione europea, come le in-depth analysis sul Piano di ripresa e resilienza, pubblicate dalla Commissione - le tempistiche ridotte del recovery mettono di fronte tutti i Paesi, non solo l'Italia, a un trade-off particolarmente insidioso, quello fra non assorbire tutte le risorse del recovery o farne un uso improprio, con sprechi e malversazioni, nel tentativo di spenderle comunque. Il decreto-legge all'esame incide con intelligenza su questi aspetti. Tuttavia vorrei qui valorizzare l'esigenza espressa dal collega Stefano di evolvere verso una visione programmatica di lungo periodo (lui ha parlato di vent'anni), sottolineando il dato che questa aspirazione, assolutamente legittima e motivata, non può però essere risolta, banalmente, da uno strumento che ha un orizzonte temporale di sei anni.
2021-12-23	LN	RipamontiPaolo	Ci sono poi garanzie sui finanziamenti del settore del turismo, un fondo di garanzia per le piccole e medie imprese; pensate che - finalmente, mi verrebbe da dire - esiste una sezione speciale per il turismo, per la concessione di garanzie alle imprese alberghiere, ricettive (quelle di prima), agli stabilimenti balneari, eccetera. Per l'attuazione delle misure sono assegnati in questa fase 385 milioni di euro. Sempre alla Camera, è stato poi approvato un emendamento della Lega che prevede per il settore agrituristico che le garanzie siano concesse a soggetti di età compresa tra i diciotto e i quarant'anni. Esiste un fondo rotativo per le imprese con 180 milioni e, in modo particolare, si prevede un incremento, anch'esso disposto alla Camera, di ulteriori 100 milioni per il fondo sul turismo. Esiste un credito d'imposta per un altro settore del comparto molto messo in difficoltà, quello dei tour operator, per i costi sostenuti in relazione agli investimenti in attività di sviluppo digitale. Vorrei ora fare alcune considerazioni, signor Presidente. Intanto è una buona notizia l'esistenza del Ministero del turismo, che non è più un di cui, di qualcos'altro o di qualcun altro, ma un Dicastero con una sua dignità: finalmente qualcuno può battere i pugni sul tavolo del Consiglio dei ministri per dire che esiste un comparto che fa 13 punti di PIL che si chiama turismo, all'interno del quale ci sono imprese che fanno parte di questo tessuto fondamentale del nostro Paese, che sono le piccole e medie imprese. Come dicevo prima, vedere finalmente nero su bianco l'istituzione di una sezione speciale per il turismo, per chi si occupa di turismo da una vita e viene da una famiglia che ha lavorato in tale ambito per una vita è qualcosa che riempie il cuore, dà fiducia e speranza - anzi, direi ottimismo - perché non so se parlare di speranza in questo momento porti così tanto bene, in realtà. In quest'ottica, le risorse del PNRR sono fondamentali. Finalmente c'è un'idea, signor Presidente, una visione, un progetto, un qualcosa, un inizio; certo, siamo nella fase iniziale, però con questo provvedimento vogliamo consentire a questo comparto di essere più di qualità, più efficiente, più competitivo, più accessibile e soprattutto più esperienziale. Quando un turista viene in Italia si aspetta di fare un'esperienza vera, vuole trascorrere le sue vacanze magari al mare, in montagna o nelle nostre città d'arte o fare il percorso dei nostri piccoli borghi, quella miriade di posti fantastici pieni di cultura e di tradizione che sono i nostri piccoli Comuni. In questo modo possono scoprire il nostro made in Italy, come diceva prima la senatrice Tiraboschi, tutto ciò che veramente è una nostra eccellenza, magari sapientemente descritta dalla professionalità sempre fantastica delle nostre guide turistiche. Signor Presidente, credo che mai come in questa fase storica, alla luce della pandemia e di tutte le difficoltà che il settore ha dovuto sostenere, le misure adottate nel decreto-legge in esame risultino fondamentali. Signor Presidente, nella parte conclusiva del mio intervento mi sia consentito fare due considerazioni e parlare di due cose a me molto care. Come si diceva, tutto il lavoro che è stato svolto fino ad oggi e probabilmente quello che si svolgerà successivamente è fondamentale per la sopravvivenza di questo comparto, che ha subito davvero un colpo quasi mortale. Chi, come me, viene da una famiglia di commercianti non può che provare a esortare questo Governo ad aumentare davvero gli sforzi per il commercio, specie per i piccoli negozi, la piccola ristorazione, per coloro che per trecentosessantacinque giorni all'anno, con ogni clima, con ogni avversità e - mi viene da dire - con ogni pandemia, tengono vivo un tessuto sociale fatto di servizi. Infatti, laddove non ci sono il piccolo commercio o un piccolo ristorante, non c'è neanche l'albergo funzionale a quella situazione, a quel momento e a quella comunità. Non ci sarebbero quindi i piccoli Comuni, né quartieri e città e l'abitudine di andare al ristorante o dal nostro commerciante di fiducia verrebbe meno. Non vorrei che tutto si tramutasse in un click, che mi sembra la cosa peggiore che ci possa capitare. Concludo con una riflessione che mi sta molto a cuore, su quello che sta accadendo alle 30.000 imprese italiane del settore balneare. Una sentenza del Consiglio di Stato pone questo comparto in una situazione di fortissima incertezza per il futuro. Tale sentenza, a mio modesto parere, va un po' al di là di un mero giudizio giuridico. La politica, che è stata più volte richiamata ad assumersi le proprie responsabilità - voglio far presente che si sono succeduti tanti Governi, da quando si è posta la questione balneare - in realtà lo ha fatto, con la legge n. 145 del 2018, che disegnava un percorso, concordato con l'Europa, che avrebbe messo in sicurezza quelle 30.000 imprese e le loro famiglie. La politica è ora chiamata in qualche modo a dare una risposta in questo senso e la risposta, signor Presidente, può essere una sola: compensare l'incuria di questi due anni passati, in cui non si è dato seguito alla citata legge n.145, dando veramente seguito a questo provvedimento. Tale legge era infatti scritta bene ed era stata, per l'appunto, concordata con l'Europa. Ciò al fine di riprenderci il ruolo di legislatori, senza demandarlo ai giudici e trovando il coraggio di fare quello che siamo chiamati a fare, ovvero le leggi e le norme.
2021-12-23	LN	TosatoPaolo	Ci ritroviamo però nei contenuti di questa legge di bilancio. Il motivo principale è legato alla scelta e alla possibilità di ridurre la pressione fiscale; 8 miliardi di riduzione per noi rappresentano un segnale importante e finalmente, per la prima volta, l'Europa ha permesso al nostro Paese di utilizzare deficit per abbassare le tasse.
2021-12-23	M5S	CastelloneMariaDomenica	Andiamo ad incrementare le competenze STEM, quelle competenze in materie scientifiche che devono stimolare soprattutto le donne ad intraprendere una carriera scientifica. Andiamo a stanziare più fondi in ricerca e sviluppo: ancora una volta l'Italia è fanalino di coda in Europa con appena l'1,4 per cento del PIL investito in ricerca e sviluppo, che invece rappresentano il motore per la crescita economica di un Paese. Abbiamo più che raddoppiato le borse di dottorato di ricerca, portandole da 9.000 a 20.000.
2021-12-23	M5S	CastelloneMariaDomenica	Il presidente Mattarella ci ha esortato spesso a diventare costruttori di bene: questo dobbiamo essere. Questo Governo e le nostre istituzioni adesso hanno il dovere di dimostrare ai cittadini e all'Europa che di queste risorse sapremo fare buon uso e onoreremo questo impegno. Diceva San Francesco: «Cominciate col fare ciò che è necessario, poi ciò che è possibile. E all'improvviso vi sorprenderete a fare l'impossibile».
2021-12-23	M5S	CastelloneMariaDomenica	Poi è arrivata la pandemia, che ci ha mostrato quanto non si possa tagliare in questi settori e quanto l'Italia fosse indietro rispetto agli altri Paesi europei in digitalizzazione, ricerca e sviluppo. Bisognava, quindi, invertire la rotta e, per farlo, l'Europa ha messo a disposizione uno strumento che è rappresentato dai fondi del Next generation EU, quel grande piano di investimenti pubblici - il più grande dell'ultimo decennio - che per la prima volta è alimentato da un debito comune e condiviso.
2021-12-23	M5S	MautoneRaffaele	La gravissima crisi che ha accompagnato l'incedere inarrestabile e la rapida diffusione del virus ha reso indispensabili scelte difficili, estreme e anche impopolari, ma che, nell'attesa che la campagna vaccinale decollasse e rappresentasse un argine alla diffusione del virus e un'ancora di salvezza cui affidare la nostra vita, ci hanno permesso di arrivare a questo punto. Le scelte fatte dal Governo Conte II, prima, e poi confermate dal Governo Draghi, che le ha ulteriormente potenziate e modulate in rapporto al variare delle condizioni epidemiologiche, hanno fatto dell'Italia uno dei punti - se non il punto - di riferimento per gli altri Paesi europei che, pur partendo da posizioni differenti, hanno adottato misure e provvedimenti simili a quelli presi dall'Italia. L'enorme sforzo economico dell'Europa, con la pioggia di miliardi di euro che ogni Stato membro ha ricevuto, ha presupposto l'elaborazione di piani strategici programmatici che consentissero, in un primo momento, di far fronte e resistere alla crisi globale provocata dalla pandemia e, successivamente, permettessero la ripresa e un vero e proprio scatto in avanti. Gli ingenti fondi ottenuti dall'Unione europea dal presidente Conte costituiscono la base finanziaria indispensabile che sostiene il Piano nazionale di ripresa e resilienza, con i suoi progetti e missioni, che dovranno consentire al nostro Paese, dopo la fase emergenziale, di riprendere, come tutti noi ci auguriamo, una crescita globale non solo delle attività economiche e dell'occupazione, ma anche permettere un cambiamento radicale della nostra strutturazione e un ammodernamento tecnologico e delle infrastrutture. Non dobbiamo dimenticare, inoltre, l'importanza della realizzazione, prevista dalle varie missioni del PNRR, di politiche attive, di coesione e inclusione: la rivoluzione verde e la transizione ecologica, la transizione digitale e la riorganizzazione del nostro servizio sanitario. È fondamentale e indispensabile che il cronoprogramma previsto dal PNRR sia rispettato nei tempi e nelle modalità. I vari progetti che si ricollegano alle sei missioni del Piano sono destinati - nelle intenzioni e, speriamo, nella loro realizzazione - a contribuire a quel cambiamento radicale e a quello scatto in avanti del nostro Paese che permettano all'Italia di allinearsi, non a parole, ma nei fatti, ai Paesi leader europei. È un momento importante, che coinvolge tutti gli aspetti, le attività e i delicati equilibri della nostra collettività, permettendo una sua graduale ma profonda modernizzazione. Signor Presidente, non dobbiamo dimenticare, tra le missioni previste, l'attenzione mostrata a investimenti programmati per il sostegno alle persone fragili e vulnerabili, nonché agli anziani non autosufficienti. È proprio in quest'ottica e nell'ambito di questi progetti che rientra la legge delega sulla disabilità approvata pochi giorni fa in quest'Aula, volta a rafforzare l'autonomia delle persone disabili e il loro inserimento sociale e lavorativo. La prevista riorganizzazione sanitaria comporterà, da un lato, il potenziamento della medicina territoriale (con integrazione tra i servizi sanitari e sociali e la realizzazione delle case e degli ospedali di comunità) e, dall'altro, piani di riorganizzazione e ammodernamento del parco tecnologico e digitale ospedaliero e la prevista costruzione di nuove strutture sanitarie. Inoltre, signor Presidente, vorrei sottolineare, sempre nell'ambito di progetti per la sanità, due elementi molto caratterizzanti e di grande prospettiva, introdotti dalla Camera dei deputati: l'adozione delle modalità per l'istituzione del Molecular Tumor Board (MTB) nell'ambito delle reti oncologiche regionali e l'individuazione dei centri specialistici per l'esecuzione dei test di genomica estesa (Next Generation Sequencing-NGS). Entrambi avranno un ruolo fondamentale per le patologie oncologiche e il loro approccio terapeutico. Fondamentale per il rispetto del cronoprogramma previsto dal PNRR è la presenza della cabina di regia centrale, con compiti di supervisione, di indirizzo, di impulso e di coordinamento generale nell'attuazione degli interventi previsti, oltre che di ricognizioni periodiche e puntuali sullo stato di attuazione dei progetti, sulla loro efficacia e sul loro impatto rispetto agli obiettivi perseguiti. In parole povere, signor Presidente, essa deve poter svolgere un ruolo di controllo affinché i finanziamenti previsti siano spesi bene, nell'interesse dei cittadini e delle comunità, e vigilare affinché questo enorme flusso di denaro pubblico segua in maniera corretta i canali previsti e non possa richiamare gli appetiti mai sazi di organizzazioni malavitose, mafiose o camorristiche che siano. Qualora tali incresciosi episodi si dovessero verificare, occorre contrastarli, combatterli in maniera ferma e decisa e ribadire con forza la presenza dello Stato. Occorre correre, fare uno sforzo supplementare, ma fare le cose per bene, nell'interesse della collettività e non di singoli soggetti o lobby, recuperando i target e gli obiettivi previsti, anche quelli che attualmente sono in ritardo. In conclusione, signor Presidente, il coinvolgimento del Parlamento è fondamentale in questo cammino di crescita e di programmazione, riconoscendo la sua centralità, d'altronde sancita dalla nostra Costituzione. Il MoVimento 5 Stelle c'è, sarà vigile, un controllore costruttivo, attivo, attento alla corretta attuazione del PNRR. Lo dobbiamo per rispetto a tutti i cittadini e, mi permetta, signor Presidente, come ricordo dovuto e sentito delle decine di migliaia di vittime della pandemia.
2021-12-23	PD	MalpezziSimonaFlavia	Signor Presidente, ci apprestiamo ad approvare il provvedimento in esame, che passa spesso sui titoli di giornale e in televisione come il decreto sul PNRR, raccontato come un insieme di mille norme, togliendo quindi un po' l'anima al valore di questo testo. Confrontandomi con i colleghi, vorrei dunque tornare a concentrarmi proprio sul significato che ha l'acronimo PNRR, soffermandomi soprattutto sull'ultima lettera, che sta per "resilienza": il PNRR è infatti quello strumento attraverso il quale il Parlamento, insieme al Governo, sta provando a cambiare il Paese in maniera attiva, non trasformandoci in soggetti passivi di un cambiamento, ma diventandone gli agenti. PNRR sta infatti per Piano nazionale di ripresa e resilienza, un termine, quest'ultimo, troppo spesso utilizzato, ma che in questo caso viene impiegato nella sua accezione più profonda, vale a dire la capacità di assorbire gli urti senza rompersi e mi piace sottolineare proprio questo: assorbire gli urti senza rompersi. Abbiamo attraversato una crisi profondissima dalla quale, uniti, grazie al grande progetto portato avanti con l'Europa, siamo stati in grado di realizzare questa resilienza, questa capacità di non romperci, di non frantumarci e di essere agenti di questo cambiamento. Le norme contenute in questo grande decreto-legge prevedono proprio i processi per costruire l'ossatura del Paese, un Paese ferito, ma non spezzato, che riesce, attraverso la resilienza, a ritrovare la forma adatta per essere pronto al cambiamento. Questo è il PNRR, un'offerta di importanti strumenti per raggiungere obiettivi di crescita e di sviluppo, dopo la drammatica esperienza della pandemia. Da questa grande crisi - lo dobbiamo dire anche con orgoglio - l'Italia esce come un grande Paese. Ne esce per la crescita, per la capacità di essersi ricostruita, ne esce anche come modello di gestione di una pandemia mai vista prima, con regole mai viste, che l'Italia sembra aver creato e poi mutuato agli altri, tanto che altri Paesi stanno guardando al nostro. Noi, anche oggi, in un mondo e in un'Europa in grande difficoltà stiamo gestendo questa sofferenza con qualche strumento in più, forse perché siamo stati più attenti, mettendo in atto quella cautela spesso tanto criticata, come se noi fossimo troppo desiderosi di tenere tutto chiuso, quando invece la grande forza nel marciare tutti insieme verso il raggiungimento di un obiettivo che portasse il Paese ad aperture graduali per non richiudere più, ha dimostrato di essere la strada giusta insieme alla grande campagna vaccinale. Tale campagna ha tenuto insieme anche la ripartenza economica del Paese. Siamo tra i primi al mondo per quanto riguarda il numero dei vaccini; siamo tra i primi ad essere riusciti a mettere in atto anche una sorta di regola che mantiene, nonostante i vaccini, il distanziamento, la mascherina e le misure di sicurezza e di protezione che non sono orpelli, ma strumenti fondamentali per poter garantire a tutti noi la ripartenza in sicurezza. Meglio si gestisce questa pandemia, minore sarà sempre l'impatto sull'economia nel caso di una nuova ondata. L'Italia è in questa buona posizione; abbiamo questa grande ripresa, la spinta dei consumi privati e degli investimenti. Proprio grazie all'attuazione delle regole inserite all'interno di questo decreto e di queste norme avremo strumenti capaci di farci fare un salto maggiore, di darci l'agilità necessaria affinché questo cambiamento di forma e questa resilienza siano complessivi. La crescita chiaramente è l'ingrediente essenziale e l'uscita dalla crisi deve andare di pari passo con queste politiche che aiutano ad aumentare la produttività e lo sviluppo economico. La crescita è anche la strategia migliore per ridurre il male endemico del nostro Paese, che è il debito pubblico. Il percorso del Piano nazionale di ripresa e resilienza sta entrando proprio nella fase viva dell'operatività e dei fatti e sappiamo che questo piano complesso richiede anche una classe dirigente preparata a tutti i livelli sui territori. Ne abbiamo bisogno come il pane e stiamo vedendo in proposito gli interventi che i nostri enti locali, Comuni e amministratori stanno facendo. Penso che il compito del Parlamento sia proprio quello di essere vicino a tutti gli amministratori locali, accogliendo le loro richieste, preoccupazioni e domande, aiutandoli a costruire le risposte giuste per essere sempre più efficaci nell'utilizzo di questi strumenti. Il provvedimento che ci apprestiamo a votare contiene un grande pacchetto di misure necessarie ad affrontare anche le questioni più contingenti; ci sono aiuti per le imprese di diversi settori, dal turismo alla ristorazione, una serie di misure per accelerare la ripresa e dare una spinta a ciò che può aiutare davvero l'Italia a trasformarsi in un Paese moderno a tutti gli effetti. Noi, come Partito Democratico, ci sentiamo in prima linea su questo. Sono molto contenta perché ieri in Commissione è stato approvato un ordine del giorno all'unanimità - lo abbiamo presentato noi, ma siamo contenti che sia diventato uno strumento di tutti - in cui abbiamo ribadito ciò che per noi è il punto prioritario di tutto questo lavoro. Abbiamo chiesto al Governo, che ha risposto favorevolmente, di impegnarsi per provare a rafforzare ulteriormente, attraverso un contraddittorio continuo e costante con il Parlamento, che come abbiamo già visto non è supino al PNRR, ma vuole avere il suo protagonismo e lo sta rimarcando in tutte le fasi, questo confronto sugli strumenti preposti alla valutazione d'impatto degli investimenti e delle riforme del PNRR. Si prevede, in particolare, un adeguato coinvolgimento della più ampia comunità nazionale di rappresentanze sociali ed economiche, sulla base delle migliori pratiche di valutazioni delle politiche pubbliche, al fine di vedere quali sono l'effettiva ricaduta e l'effettivo conseguimento degli obiettivi del Piano, a partire dai tre pilastri che in quest'Aula abbiamo ribadito più volte, ossia quelli che riducono i divari generazionali di genere e territoriali per garantire il più ampio coinvolgimento delle istituzioni territoriali. Noi ci siamo in quest'opera, insieme al Governo, perché siamo presenti sui territori e riteniamo che il confronto costante tra Governo e Parlamento su questo tema possa davvero aiutarci nell'atto di indirizzo che il Parlamento può dare al Governo, anche al fine di ricalibrare alcune situazioni. Si tratta di uno strumento importante, rispetto al quale vogliamo continuare a svolgere il nostro ruolo di parlamentari eletti dai territori, che riescono a portare le difficoltà, ma anche - magari - modelli di buone pratiche che sono state realizzate in alcune parti del nostro Paese. Come senatori del PD stiamo girando sul territorio anche per cogliere suggerimenti e vedere le difficoltà, provando a risolverle. Mettiamo a disposizione del Governo il patrimonio che stiamo costruendo. Per tutti questi motivi e per la volontà di continuare e aumentare la collaborazione, il nostro voto al provvedimento in esame sarà favorevole.
2021-12-23	PD	MancaDaniele	Ecco le ragioni per le quali a noi non interessa mettere bandierine sulle singole misure, poiché le radici del Partito Democratico naturalmente corrispondono a questa grande sfida; un progetto importante per il futuro del nostro Paese e per il futuro dell'Europa. Lavoro, equità, sviluppo economico ambientalmente sostenibile non sono in contrapposizione con la coesione sociale, con l'apertura di un nuovo discorso comunitario, con la lotta all'evasione fiscale, con la riduzione delle disuguaglianze. Sono temi centrali, direi fondamentali, nel rapporto tra il centro e la periferia; sono al centro dell'agenda politica del Governo e del nostro Paese.
2021-12-23	PD	MancaDaniele	Ecco perché, lo diciamo con chiarezza, c'è fiducia nell'Italia, nonostante la crisi pandemica non sia alle nostre spalle, e i dati anche di oggi ci mostrano un'emergenza ancora presente e un impegno ancora necessario per superare questa crisi pandemica. C'è fiducia nell'Italia, tra le famiglie e le imprese italiane. C'è fiducia nell'Italia in Europa, perché cresce la propensione ad investire e la ripresa degli investimenti pubblici e privati rappresenta una strada importantissima per consolidare la crescita economica. Ma soprattutto, signora Presidente, abbandoniamo la presunzione dei due tempi: di un primo tempo necessario per costruire crescita e produrre ricchezza e di un secondo tempo per redistribuire la ricchezza prodotta per la coesione sociale e per contrastare povertà e solitudine. Se sapremo rilanciare gli investimenti e utilizzare al meglio i 320 miliardi tra PNRR e programmazione europea, restituendo centralità ed efficienza alla pubblica amministrazione, potremo finalmente progettare una crescita inclusiva, che non lasci sole le persone, i lavoratori, i giovani e le famiglie, ma che prevenga la solitudine, rispondendo in modo efficace alla povertà.
2021-12-23	PD	MancaDaniele	Il disegno di legge di bilancio al nostro esame, colleghi senatori, serve innanzitutto all'Italia per ripartire. Per ripartire abbiamo restituito centralità e importanza alla pubblica amministrazione, alle necessarie connessioni tra lo Stato, le Regioni e gli enti locali, elementi decisivi anche a legislazione invariata per dare piena attuazione alla sfida dell'Europa e al pieno utilizzo delle risorse. Il senatore Renzi ha posto un tema cruciale per restituire centralità al Parlamento: la nostra naturale funzione legislativa e di indirizzo ha teso negli ultimi decenni a smarrirsi di fronte ad un utilizzo eccessivo della decretazione d'urgenza. Però, diciamolo con chiarezza colleghi, mai come all'interno di una pandemia l'uso della decretazione si è rivelato indispensabile per attraversare e superare la crisi pandemica.
2021-12-23	PD	MancaDaniele	Ovviamente il tema c'è, esiste e dobbiamo cercare nuovi metodi di lavoro. Dobbiamo capire che ci sono esigenze anche legislative da correggere: i tempi del disegno di legge di bilancio risentono inevitabilmente del passaggio della dimensione europea della nostra legge di bilancio. Il documento preliminare di bilancio viene presentato all'Europa con tempi probabilmente incompatibili con una doppia lettura. Dobbiamo lavorare a legislazione vigente nella correzione delle norme se vogliamo effettivamente restituire quel ruolo centrale al Parlamento, una volta usciti dalla crisi pandemica, nella riduzione anche della decretazione d'urgenza, che non può essere eccessiva, ma deve ricollocare il nostro Paese dentro il binario legislativo corretto.
2021-12-23	PD	MancaDaniele	Signora Presidente, signor Ministro, rappresentanti del Governo, il disegno di legge di bilancio predispone il nostro Paese verso due nuove sfide: in primo luogo, consolidare e rendere strutturale una crescita economica più alta rispetto al passato, tenendo insieme e saldando in un unico tempo la crescita con la coesione sociale; in secondo luogo, le connessioni nei saldi di finanza pubblica del Piano nazionale di ripresa e resilienza e della nuova programmazione europea determinano un nuovo volto dell'Europa, che lasci al passato la stagione dei tagli lineari, della riduzione della spesa pubblica, del binomio "nuove tasse-tagli alla spesa" e presenti al futuro il rilancio degli investimenti, nella sostenibilità ambientale, nella transizione ecologica, digitale e sociale.
2021-12-23	PD	StefanoDario	Nelle prossime settimane, il nostro contributo sarà quello di verificare in concreto l'attuazione del PNRR, per misurare il tasso di raggiungimento degli obiettivi, perché - voglio soffermarmi su questo tema oggi, condividendo qualche riflessione con voi, colleghi, e con il Governo - il PNRR è qualcosa di più di un finanziamento tradizionale; è qualcosa di diverso rispetto agli strumenti con i quali ci siamo confrontati in quest'ultimo ventennio. È il primo strumento di politiche fiscali comuni attraverso il quale si raggiungono - o si devono raggiungere - specifici risultati quantificabili, che saranno misurati dalla Commissione europea, e solo al positivo raggiungimento dei target progressivi saranno erogate le rate successive. È un cambio di mentalità importante, perché non solo l'Europa raccoglie le risorse e le redistribuisce, ma ci indica gli obiettivi da raggiungere e ci impegna a traguardarli. Voglio dire qualcosa che forse mi tiene in una posizione diversa rispetto ad alcune rivendicazioni, perché credo che in questo strumento la regia nazionale sia un fatto importante. Dico questo per provare a controbattere garbatamente all'intervento di qualche collega che ho sentito ieri in Aula. Si parlava di bilancio, ma siamo andati a riflettere anche sul PNRR. La regia nazionale ci serve per provare a risolvere finalmente una serie di divari territoriali che condannano questo Paese a una velocità inferiore alle sue potenzialità. La regia nazionale ci serve, perché è finito il tempo in cui poter dire, da cittadino del Sud, di dover avere istruzione, mobilità e sanità diverse da altri territori di questo stesso Paese. Credo che la regia nazionale debba aiutarci a conseguire il traguardo di assicurare diritti universali al Sud come al Nord, con gli stessi standard e con le stesse possibilità di usufruirne. Vi dico che su questo continuerò a dare battaglia con ogni energia, perché è finito il tempo di immaginare che, se al Sud non si può contare su un sistema sanitario all'altezza delle necessità, è colpa del presidente di Regione di turno. Penso che lo Stato debba tornare a fare lo Stato e uno Stato civile è quello che assicura a tutti i cittadini gli stessi standard di qualità e le stesse possibilità di usufruire dei servizi. Per quanto mi riguarda, mi pongo con una grande positività rispetto al tema della regia nazionale, che in questo caso è utile, sempre che su alcune misure saremo però in grado di dare strumenti di partecipazione alla fase attuativa del PNRR. Non c'è dubbio che lo sforzo del ministro Brunetta abbia prodotto sin qui risultati molto al di sotto delle attese e abbiamo tutta una serie di misure attraverso le quali dobbiamo aspirare a rendere la pubblica amministrazione più efficiente anche nel Mezzogiorno d'Italia e la digitalizzazione, da questo punto di vista, ci apre uno spazio enorme. Abbiamo bisogno di mettere a disposizione strumenti che consentano alle amministrazioni locali di partecipare attivamente, perché le politiche di austerity e il blocco delle assunzioni negli ultimi vent'anni le hanno desertificate e ci sono tanti piccoli Comuni che hanno difficoltà a partecipare a questa fase attuativa. Forse in questo provvedimento, signor Sottosegretario, non ci sono ancora misure risolutive da questo punto di vista, ma dobbiamo trovarle. Credo che nei successivi strumenti normativi dovremo provare a mettere in campo misure che stimolino l'aggregazione dei piccoli Comuni a partecipare insieme alla fase attuativa, altrimenti la partita rischia di essere difficile, soprattutto in alcuni territori e nelle aree interne. C'è in effetti ormai la vocazione del legislatore, anche nella fase attuativa di strumenti finanziari, di immaginare che l'Italia sia solo città metropolitana; purtroppo non è così. L'Italia è il Paese dei piccoli Comuni e dobbiamo provare a tenere dentro a questo grande programma di innovazione del Paese tutte le piccole comunità, che devono contribuire; dev'essere un'operazione che ci consenta di rendere più vivibili anche le piccole comunità, interrompendone il processo di desertificazione. Mi avvio a concludere. Abbiamo davanti un appuntamento importante. Siamo riusciti, con una battaglia parlamentare, ad avere anche la garanzia che una quantità di risorse vadano al Sud. Qualcuno ha storto il naso rispetto a questo tema, ma credo che sia un elemento dirimente. D'altro canto, una delle questioni era quella delle differenze territoriali, oltre che a quelle di genere e generazionali. La parte che di questo provvedimento mi convince molto è quella che rafforza il ruolo del controllo parlamentare, che noi eserciteremo con ogni forma possibile e con ogni strumento, perché abbiamo la necessità di verificare in corso d'opera se gli obiettivi sui quali ci siamo impegnati vengono progressivamente raggiunti e se ci aprono una prospettiva. Concludo su questo: per me il PNRR è un cambio di approccio metodologico. Dobbiamo tornare a pensare con la prospettiva dell'intervento che programma i suoi risultati da qui ai prossimi vent'anni. Non dobbiamo più immaginare di utilizzare gli appuntamenti con la programmazione economica come quelli in cui calibriamo le risorse nell'ultimo miglio, con progetti spesso datati e nei cassetti dei Ministeri. È una sfida che abbiamo davanti e che dobbiamo affrontare tutti insieme. Sono però convinto che, come Parlamento, riusciremo a dare un ulteriore contributo, come abbiamo fatto qualificando il piano che poi Bruxelles ha voluto approvare; così, ora dobbiamo provare a dare una mano al Governo perché questo strumento non sia una delusione per il sistema Paese e nemmeno un fallimento per l'apertura arrivata finalmente dall'Europa. PRESIDENTE. È iscritto a parlare il senatore Boccardi. Ne ha facoltà.
