2021-01-19	FdI	GarneroSantancheDaniela	Signor Presidente, onorevoli colleghi, mi rivolgo a lei, signor Presidente del Consiglio, anche se non le nascondo che non so a chi sto parlando. Non capisco se oggi sto parlando all'orgoglioso sovranista o al fiero antisovranista. Sto parlando, oggi, all'amico degli Stati Uniti o all'amico della Cina? Sto parlando a colui che approvava i decreti sicurezza per smantellare l'immigrazione clandestina o forse, signor Presidente, sto parlando con chi quei decreti sicurezza li ha sbaraccati, a braccetto con chi dell'immigrazione clandestina fa business ? Non so, oggi, se sto parlando con colui che annunciava poderosi interventi economici a favore delle imprese o se sto parlando a colui che, nonostante la pandemia, sta riempiendo gli italiani di cartelle esattoriali.
2021-01-19	M5S	LomutiArnaldo	La vostra leader ha alle spalle una lunga carriera politica, fatta di tagli ai danni dei cittadini italiani nella scuola, nella sanità e nelle infrastrutture; c'è solo l'imbarazzo della scelta. Ha votato in Consiglio dei ministri il MES, quando era Ministro, e il pareggio di bilancio, anche se adesso vi fingete contrari per fare opposizione. Ha votato il Trattato di Dublino, che penalizza l'Italia nella gestione dell'immigrazione. Ha fatto parte di quella maggioranza che ha votato in Parlamento la parentela tra Ruby e lo zio Mubarak. Ma veniamo a noi, signor Presidente del Consiglio. Lei è qui alla luce del sole - ecco la differenza - con una proposta chiara e precisa, in piena trasparenza. Vediamo chi ci sta; è il giorno delle scelte. Noi siamo al suo fianco. Abbiamo ascoltato con molta attenzione ogni sua parola, perché ogni parola qui oggi sarà un pezzo di futuro dell'Italia. Il suo programma e il suo appello, semplici e chiari, hanno la nostra fiducia, perché parlano finalmente di un nuovo mondo. Signor Presidente, mi lasci formulare alcune considerazioni. Mi fa molto piacere il suo riferimento al Sud, perché c'è una questione meridionale ancora aperta. Con un Sud forte, l'Italia sarà ancora più unita. Questo possiamo farlo solo noi, non chi nella sua genesi ha l'odio verso il Meridione e avrà generato pure qualche rappresentante istituzionale al Sud, ma non si rende conto di essere solo un ossimoro politico vivente. Vanno bene la tutela delle minoranze linguistiche (la comunità Arbereshe, ad esempio, che è patrimonio del nostro Paese, attende questo intervento) e l'attenzione al rispetto delle norme per la tutela dell'ambiente. Serve inoltre una forte riforma della macchina dello Stato. Adesso andiamo avanti con digitalizzazione, innovazione, rivoluzione verde, transizione ecologica (spingiamo sull'idrogeno verde), infrastrutture per una mobilità sostenibile, istruzione e ricerca, inclusione e coesione. Rafforziamo la sanità e interveniamo sul Titolo V della Costituzione. Signor Presidente, se è vero che il modo in cui scegliamo di vedere il mondo è il modo in cui il mondo sarà, allora in questo progetto di rinascita dell'Italia siamo con lei: per noi la fiducia nei suoi confronti resta immutata.
2021-01-20	LN	ZulianiCristiano	Questa relazione è molto vaga ed è stata scritta secondo macroargomenti. Vorrei porre l'attenzione su questo argomento, perché la Lega è ovviamente vicina alle Forze dell'ordine, che hanno bisogno di un maggior sostegno, anche economico, ed è favorevole all'impegno di risorse a favore della Protezione civile. Non vorrei tuttavia che una scrittura del genere, portata avanti da un Governo di sinistra, facesse sì che questi aiuti vadano parzialmente a finire verso il business dell'accoglienza e dell'immigrazione. Sappiamo bene qual è l'intento di questo Governo: continuare a portare avanti l'invasione di clandestini. La priorità va agli italiani. Sapete bene, caro Governo, quanto siano in difficoltà e quanto abbiano bisogno di aiuto. Spesso ci rispondete che manca il tempo. Come calendarizzare quindi con rapidità eventuali ristori ed eventuali provvedimenti che vadano a favore degli italiani? Ricordo che, durante l'esame del disegno di legge di bilancio, non è stato possibile, da parte di questa Camera, emendare e portare un proprio contributo alla stesura del provvedimento. Il tempo è stato sacrificato per smontare i decreti Salvini. Quindi, mi raccomando e mi auguro che una prossima calendarizzazione di un decreto-legge ristori o di eventuali altri provvedimenti preveda una terza lettura delle Camere, affinché sia il Senato che la Camera dei deputati possano contribuire alla scrittura di un aiuto che dovrebbe andare verso gli italiani. Il ministro Gualtieri in audizione prima ha detto che come membro di Governo e il Governo sono pazienti al massimo. Io rispondo, invece, che è proprio il Parlamento a essere paziente al massimo, perché si è visto esautorato e ha visto sacrificata la democrazia, che da quando voi siete al Governo non viene più portata avanti. Vi riempite la bocca di questa democrazia, che in realtà non c'è. Spero che le cose possano cambiare con il prossimo provvedimento.
2021-02-17	FdI	BalboniAlberto	Signor presidente Draghi, lei è in procinto di diventare il Premier con la fiducia più ampia mai registrata nella storia della Repubblica. È un record eccezionale, in particolare per chi non si è mai presentato - neanche una volta - al giudizio degli elettori, anche se questa sembra diventata una consuetudine per l'Italia, unico Paese democratico del mondo in cui la prova elettorale è considerata un fastidio da evitare, soprattutto quando la sinistra è data perdente in tutti i pronostici. Il record più stupefacente l'ha conquistato il giorno stesso del suo incarico: lei è infatti il primo Presidente del Consiglio incaricato della nostra storia ad aver ottenuto istantaneamente la fiducia da tutte le forze politiche - tranne una, la mia - ancor prima di conoscere programma e squadra di Governo. È un'apertura di credito completamente a scatola chiusa, senza precedenti, fondata sicuramente sulla sua persona, ma che altrettanto sicuramente è al di fuori delle regole della nostra democrazia. Forse troppi commentatori hanno dimenticato in questi primi giorni di frenetica geografia che l'Italia è una democrazia parlamentare e non plebiscitaria, in cui per giunta i sondaggi e gli indici di gradimento hanno sostituito il plebiscito. In tutte le democrazie parlamentari che si rispettino maggioranza e opposizione non si formano in base a un atto di fede verso una singola persona, per quanto autorevole essa sia, ma in base al confronto sui programmi e sulle idee. Dimenticare questa regola elementare significa spalancare la porta al trasformismo e al qualunquismo; significa condannarsi alla paralisi, perché manca la decisione fondamentale sulla meta che vogliamo raggiungere. Il caos di questi primi giorni del suo Governo è un preludio purtroppo significativo. Lo ha spiegato molto lucidamente Massimo Cacciari sul quotidiano «La Stampa» qualche giorno fa, con un articolo dal titolo emblematico: «Democrazia ultimo atto», in cui ha scritto: «Le riforme, come tutti gli atti decisivi, in tempo di pace, come di guerra, che siano crisi economiche o pandemie, possono essere intraprese soltanto da forti maggioranze politiche che si sentano partecipi di una comune visione e di un comune destino». Ecco perché, secondo noi, è stato un grave errore rinunciare alla democrazia dell'alternanza. Soprattutto in tempi di crisi la democrazia, al contrario, va rafforzata e questo è il motivo principale che ha spinto Fratelli d'Italia a scegliere la via dell'opposizione. Lo abbiamo fatto per garantire, nei limiti delle nostre forze e avendo come solo obiettivo l'interesse nazionale, la dialettica democratica, senza la quale la democrazia è destinata a finire nella palude di un unanimismo di facciata. Cari colleghi, fate attenzione perché, se la politica rinuncia alla sua funzione, il rischio è che al suo posto subentrino altri poteri che troppo spesso, anziché alla volontà popolare, rispondono a ben altri interessi. I più ingenui - o forse i più furbi, chissà - volevano spiegarci che questa vacanza della politica avrebbe però consentito la nascita del Governo dei migliori. Ebbene, con tutto il rispetto, credo che tanti siano rimasti molto delusi quando dalla scatola - ad «Affari Tuoi» direbbero dal pacco - rimasta ben chiusa fino alla fine è uscita la lista dei ministri. Ben nove ministri dei ventuno del Governo Conte- bis sono stati confermati, tra cui quelli degli esteri, dell'interno e della salute, che da soli - e per tacere degli altri - testimoniano una continuità persino imbarazzante tra il suo Governo e quello precedente. La continuità è ancora più evidente se si considera la sproporzionata prevalenza del PD, che, tra ministri politici e finti ministri tecnici, può vantare senza dubbio la componente di maggioranza nel suo Consiglio dei ministri, senza considerare che persino i ministri di Forza Italia, rigorosamente senza portafoglio, e addirittura un paio di quelli della Lega sembrano scelti apposta tra le personalità meno sgradite alla sinistra. Ciò conferma ulteriormente l'egemonia del PD, un partito che è tuttavia soltanto il quarto per numero di parlamentari tra quelli che la sostengono nel suo Governo. Sono certo che con un Governo simile le sarà molto facile procedere verso quella cessione di sovranità che ha voluto mettere al centro della sua relazione programmatica; una cessione di sovranità a cui tuttavia, come noto, Fratelli d'Italia resta fermamente contraria. Credo, al contrario, che avrà qualche difficoltà in più ad invertire la proporzione finora adottata dalla maggioranza della sua maggioranza tra spesa produttiva e spesa assistenziale, che - come sa meglio di me - è spudoratamente sbilanciata a favore della seconda. Sa bene che solo nell'ultimo anno il Governo ha speso, in molti casi sprecato, oltre 150 miliardi di euro in quello che lei, da economista, definiva «debito cattivo». Spero fermamente per l'Italia che non sia costretto a cambiare idea su questo. Un'ultima battuta sui rimpatri, cui ha fatto cenno nella sua relazione. La invito a leggersi bene il decreto immigrazione dello scorso ottobre, recante la firma del Ministro dell'interno (quello di allora e quello di oggi, perché è la stessa persona, il ministro Lamorgese). Quel decreto ha spalancato le porte a chiunque stia arrivando illegalmente in Italia. Temo che, più dei rimpatri, lei sarà costretto a occuparsi delle tensioni sociali che un'accoglienza di proporzioni inaudite è destinata ad aggravare spaventosamente, in un momento in cui milioni di cittadini sono sprofondati sotto la soglia di povertà.
2021-02-17	FdI	CirianiLuca	Signor Presidente, onorevoli colleghi, membri del Governo, presidente Draghi, il Gruppo Fratelli d'Italia non voterà la fiducia a questo Governo. E non la voterà, in maniera ancor più convinta, dopo aver ascoltato la sua relazione e la sua replica, che noi consideriamo molto vaghe, molto generiche, addirittura sfuggenti. Noi le abbiamo segnalato una serie di argomenti, per noi importanti, nel corso delle consultazioni, ma non abbiamo ricevuto una sola risposta nel merito: niente sul tema dell'immigrazione; niente sul tema della sicurezza; niente sul tema della giustizia; nessun riferimento alla web tax; nulla su cosa sarà del reddito di cittadinanza, che costa 8 miliardi di euro; su cosa faremo per le assunzioni, visto che un decreto dignità paralizza e ingessa il mondo del lavoro; nulla sul tema drammatico dei ristori alle imprese. Presidente Draghi, la nostra non è una scelta per ripicca o per spirito di contraddizione o - come qualcuno ha detto scioccamente - per scegliere la strada più facile. È vero esattamente il contrario: noi scegliamo la strada più difficile, tanto è vero che la percorriamo da soli o quasi.
2021-02-17	FdI	GarneroSantancheDaniela	Signor Presidente, onorevoli colleghi; professor Draghi, mi rivolgo innanzitutto a lei perché devo dirle che è l'unico vero elemento di novità tra i banchi del Governo. Le ricordo che sino a pochi giorni fa sulla sua poltrona sedeva uno scuro avvocato che fino all'ultimo ha provato a difendersi, diciamo a portare a casa la propria pelle, con un mercato osceno di parlamentari. Pertanto, persone come noi, intellettualmente oneste, non possiamo che vedere un miglioramento da questo punto di vista con la sua presenza. Vede però, Presidente, se il mio sguardo si allarga ai suoi compagni di viaggio e - apro una parentesi - compagni non è un termine che uso in modo casuale, allora vedo, ad esempio, lo stesso Ministro della salute, il ministro Speranza del Governo Conte. Il Ministro della salute che purtroppo ha il primato molto macabro del più alto numero di morti di Covid in proporzione alla popolazione. Il Ministro della salute che è lo stesso che ritirava in tutta fretta un libro che aveva scritto per autocelebrarsi per la gestione della pandemia. È lo stesso Ministro, signor Presidente, che invitava gli italiani ad essere delatori con i propri vicini di casa, in piena sintonia con quella che era la Germania dell'Est . Se allargo il mio sguardo, Presidente, il suo Ministro degli affari esteri e della cooperazione internazionale è lo stesso del Governo precedente, di quel Governo che ha messo sullo stesso piano l'alleanza con un Paese storico, come gli Stati Uniti d'America, rispetto alla Cina che - se mi consente - è una dittatura spietata. È lo stesso Ministro - in questo lei, essendo una persona colta, dovrebbe essere attento - che credeva che la Russia fosse un Paese del Mediterraneo e che Pinochet fosse l'ex dittatore del Venezuela. Questo è il suo Ministro degli affari esteri e della cooperazione internazionale. Se però guardo ancora oltre, vedo lo stesso Ministro dell'interno, lo stesso Ministro che ha cancellato i decreti sicurezza, lo stesso Ministro che ha aperto i porti all'immigrazione clandestina, quello che, di nuovo, ha reso l'Italia il campo profughi dell'Europa; lo stesso Ministro che ha agevolato di fatto che arrivassero su questa sponda del Mediterraneo i terrorismi islamici. Signor Presidente, non sono opinioni, sono fatti perché l'attentatore di Nizza era un tunisino che era sbarcato a Lampedusa. Quindi, mi dispiace, ma il suo non è il Governo dei migliori e mi dispiace, Presidente, che lei sia la foglia di fico di un Governo dei peggiori e - se mi consente - anche dei soliti. In ogni caso le voglio dire, signor Presidente, che Fratelli d'Italia avrà un'opposizione o, meglio, una posizione patriottica e di responsabilità perché per noi l'interesse nazionale non è una delle possibilità della politica, è l'elemento costitutivo della nostra identità. Le voglio dire, Presidente, che come ci siamo stati nei Governi precedenti, per sostenere le imprese, per sostenere i lavoratori e le famiglie in questo periodo di crisi, ci saremo sul recovery fund, ma che non sia buttato via per una assistenzialismo ideologico. Noi ci saremo per la crescita di questa Nazione, ma spieghi ai suoi compagni di viaggio che la crescita è sempre felice, mentre la decrescita è infelice per una Nazione. Noi ci saremo per una difesa sempre alta dell'interesse della nostra Nazione e lei, Presidente - mi rivolgo a lei, non a voi - avrà i nostri voti quando farà le cose giuste per l'Italia e per gli italiani. Capisco che la nostra posizione può essere anche a lei incomprensibile, dal momento che in questi giorni ha dovuto fare molte riunioni su Sottosegretari, Ministri e poltrone, mentre noi le daremo i nostri voti senza chiedere nulla in cambio. Ho visto, però, che nella sua maggioranza c'è stata, anche nei primi atti, una sorta di continuità con le abitudini del Governo Conte: si parla di lockdown generalizzato senza una strategia, ci sono gli annunci serali agli imprenditori come faceva il Presidente precedente, l'ultimo dei quali agli operatori della montagna, che hanno saputo la sera che la mattina non potevano aprire, nella assoluta indifferenza del suo Governo, anzi userei una parola peggiore, nel disprezzo per chi vive del proprio lavoro e non grazie al reddito di cittadinanza. Noi dell'opposizione le diciamo di fare attenzione a non venire commissariato, che non ci sia qualcuno che voglia usare il suo nome per continuare a giocare sul futuro della Nazione. Le chiedo, Presidente, da che parte starà. Starà dalla parte dell'interesse nazionale o della sudditanza a potenze straniere, alcune anche non democratiche? Starà dalla parte di chi vuole lo sviluppo e la crescita o di chi continua a credere in sussidi e mance? Lei, Presidente, sarà per la sicurezza degli italiani, per l'integrazione dell'immigrazione regolare (che è quella che anche noi vogliamo), o sarà contro la sicurezza degli italiani, in nome del "liberi tutti" e per il traffico di esseri umani? Lei sarà per lo shock fiscale, per liberare le imprese, o sarà invece con quelli che stanno chiedendo la patrimoniale? Presidente, quando una maggioranza è così divisa su questioni così profonde…
2021-02-17	FdI	LaRussaIgnazio	Abbiamo creduto, quando qualcuno ci ha detto che forse sarebbe stato il Governo dei migliori; abbiamo sperato che l'autorevolezza sicura del presidente Draghi avrebbe in qualche modo sopito le differenze, e dobbiamo però registrare, Presidente - ce ne darà atto - che nel suo Governo (non so se l'ha fatto lei in maniera convinta o se l'ha dovuto fare) ci sono persone che singolarmente si possono di certo anche stimare, ma c'è un'importante presenza di Ministri del Governo Conte: Speranza, Di Maio, D'Incà, Patuanelli, Franceschini, Bonetti, Dadone, l'ex prefetto Lamorgese. Lo ripeto: sono persone che singolarmente posso anche apprezzare, ma sono il segno di una continuità con quello che riteniamo responsabile - il Governo Conte, appunto - la mala gestio della pandemia e dei guasti economici alle categorie. La continuità, purtroppo, l'abbiamo vista anche nel primo dei suoi provvedimenti: la chiusura, a poche ore dall'apertura, degli impianti sciistici, che ci ha ricordato il DPCM di Conte, oltretutto perché è lo stesso Ministro della salute a proporcelo. Auspichiamo allora che abbia la forza - la capacità ce l'ha - di imporre una discontinuità a questo percorso. Lo dico in riferimento a tutti i progetti che ci ha correttamente elencato: ci ha fatto un elenco per cui ha detto che ci vorrebbero anni, probabilmente; ha detto che volete lasciare un mondo migliore (è un bell'impegno, non certo da qualche mese o da qualche anno, se tanto aspira a restare in quel posto). Ebbene, ci ha fatto un lunghissimo elenco di progetti: li ho segnati tutti, se vuole glieli leggo, ma non perdo tempo; non c'è materia dello scibile umano che non abbia indicato (o meglio, qualcuna c'è, ma glielo dico dopo). Non ha indicato per tutte le soluzioni, ma si è limitato, nella maggior parte dei casi, a indicare il problema senza offrire, neanche vagamente, la soluzione; l'ha offerta in determinati casi. Ha parlato di atlantismo: siamo perfettamente d'accordo con lei; spero che lo sia tutta la sua maggioranza. Ha parlato di una impossibilità, in soldoni, di criticare l'Europa, e su questo non siamo d'accordo. Guardi che Fratelli d'Italia - parlo per me, non per le forze politiche che la appoggiano - non ha mai avuto intenzione di uscire dall'Europa; anzi, nella mia modestissima esperienza politica, sin da ragazzi cantavamo l'Europa, un'altra Europa. Siamo quindi con lei, presidente Draghi, se dice che senza Italia non c'è Europa, anzi, è il nostro slogan. Questo però vuol dire che dobbiamo criticare l'Europa tutte le volte che se lo dimentica, tutte le volte che non vede che senza Italia, come lei ha detto, non c'è Europa. Quante volte in questi anni se lo sono dimenticati e quante volte in questi anni hanno fatto l'interesse di Francia, Germania o di chi altro, anziché avere riguardo per i nostri interessi nazionali? Giusto quindi parlare di Europa, ma un'Europa nella quale bisogna andare a testa alta e lei ne ha la possibilità, se vuole essere discontinuo. Voteremo no alla fiducia, perché volevamo andare alle elezioni. Si vota in tutta Europa; il Presidente della Repubblica ci ha detto che non si può, vedremo se si potrà votare per le regionali o meno. Sicuramente non abbiamo condiviso questa scelta, ma ormai è alle spalle. Andiamo a vedere quello che lei vorrà e potrà fare. Non ha detto una sola parola per incoraggiare la presenza di chi l'appoggia e non apparteneva alla maggioranza del Governo Conte. Non c'è bisogno che difenda io la Lega - parlerà dopo Salvini - ma mi è sembrato molto ingeneroso il modo in cui non ha parlato dei temi cari alla Lega: non ha usato una sola parola sulla sicurezza o sulla lotta all'immigrazione clandestina; non ha in alcun modo raccolto la disponibilità di forze del centrodestra di venirle incontro anche sul tema europeo. Come dicevo, non c'è bisogno che difenda io la Lega, ma questo mi rafforza nel ruolo di sentinella degli interessi italiani che Fratelli d'Italia ha assunto. Ci troverà pronti a votare ogni provvedimento che avrà il coraggio di mettere in campo con discontinuità rispetto al precedente Governo. Sa che siamo gli unici alleati che non le chiedono niente, che non le chiedono poltrone, che non le chiedono prebende, che non le chiedono Ministri e Sottosegretari (ho visto una certa folla che oggi si accalcava). Noi le chiediamo di tenere a mente l'interesse degli italiani e con questa perorazione la lascio alla sua responsabilità di italiano, ma soprattutto di Presidente di un Consiglio dei ministri che avrà al suo interno molte gatte da pelare. Auguri, presidente Draghi.
2021-02-17	LN	RomeoMassimiliano	, così come i francesi stanno in Europa da francesi e i tedeschi da tedeschi. Lei ci comprende benissimo, perché forse è uno dei pochi italiani che in Europa si fa e si è fatto rispettare. Qualcuno ha parlato di una conversione della Lega: ho ascoltato qualche intervento e un po' d'ilarità da qualche Gruppo (da che pulpito viene tutto questo, ma probabilmente non ricordano). Metto in evidenza solo una cosa: se guardiamo alle scelte che l'Unione europea ha fatto negli ultimi tempi (sospensione del Patto di stabilità, sospensione del divieto degli aiuti di Stato, sospensione del rapporto del 3 per cento deficit -PIL e il fatto che il presidente Macron abbia chiesto la revisione del Trattato di Schengen per aumentare i controlli sull'immigrazione clandestina e soprattutto sulle infiltrazioni terroristiche), non è irragionevole pensare che l'Unione europea in parte si sia anche un po' convertita alle idee della Lega.
2021-03-30	LN	DeVecchisWilliam	Sostituire un popolo con un'immigrazione selvaggia e invasiva non è la soluzione: poi magari lo auspicano i signori delle ONG, tra champagne e centri sociali.
2021-04-15	FdI	BalboniAlberto	Signora Ministra, le chiediamo quali sono le misure urgenti che lei e il Governo intendete assumere per porre finalmente freno a questa immigrazione così priva di regole e di controllo, che rischia di creare all'Italia e gli italiani ancora più sofferenze di quelle che già purtroppo stanno patendo in questo periodo.
2021-04-15	LN	VescoviManuel	Vorremmo quindi sapere quali azioni di politica interna ed estera, anche in accordo col Governo libico e con altri Paesi, stia programmando per impedire il continuo e incessante sbarco di migranti sulle nostre coste e, dall'altra parte, per collocarli equamente, magari dividendoli in tutta Europa, evitando che il nostro Paese, già pesantemente provato dall'emergenza sanitaria, sia ulteriormente gravato nell'affrontare problemi di ordine pubblico legati alla gestione dell'immigrazione clandestina.
2021-05-13	FdI	FazzolariGiovanbattista	Signor Presidente, le forze politiche di maggioranza e il Governo auspicano che l'unica forza di opposizione ritiri la propria mozione, perché non sono contenti che il 95 per cento dei parlamentari faccia parte del Governo, ma auspicano pure che l'opposizione non faccia il suo lavoro. Questo, purtroppo, non si può fare, non ancora; so che state lavorando affinché anche ciò accadere in Italia. Grazie a Fratelli d'Italia, oggi si parla dell'ipotesi di riaperture. È curioso come un tema che sta così a cuore a tutti abbia dovuto aspettare una mozione di Fratelli d'Italia perché se ne potesse parlare. Visto che era così importante, magari qualcun altro avrebbe potuto presentare una mozione al riguardo; lo abbiamo fatto noi e siamo contenti di essere stati di stimolo per la maggioranza e il Governo. Fratelli d'Italia ha presentato la mozione «Libertà e riaperture» per provare a evidenziare l'assurdità dei provvedimenti in vigore in Italia. È più di un anno che le libertà fondamentali di cittadini e imprese sono calpestate senza un vero motivo: sottoposti al coprifuoco, con obbligo di mascherina all'aperto e divieto - con qualche concessione - di visita a parenti e amici; le nostre attività chiuse d'imperio, in ginocchio, con un milione di posti di lavoro persi (e ne rischiamo molti di più); alla gente viene impedito di operare, lavorare e aprire la propria attività; le imprese sono condannate alla chiusura e abbandonate; migliaia di turisti rinunciano a prenotare in Italia, non sapendo quali saranno le regole in vigore nel nostro Paese da qui alle prossime settimane. Perché tutto questo? Per fermare la pandemia da Coronavirus. Questo è falso - sottolineo - e chi continua a ripeterlo continua a mentire, sottosegretario Sileri. È falso. Si dice che, se riapriamo, facciamo la fine del Brasile di Bolsonaro. Questa gente neanche legge: il Brasile ha 423.000 morti che, in rapporto alla propria popolazione di 211 milioni di abitanti, sono meno di quelli dell'Italia (ossia, lo 0,19 per cento, a fronte dello 0,2 dell'Italia). La Spagna, che ha aperto molto più di noi, ha lo 0,16 per cento di morti; quindi, perché l'Italia ha i tassi di mortalità da Covid più alti dell'Occidente, pur avendo le misure più restrittive dell'Occidente? Ve lo siete chiesto? Perché non è lì che c'è il contagio, che c'è invece sui mezzi pubblici, dove la gente si ammassa e si contagia. Il virus arriva con l'immigrazione illegale di massa, che favorite, con 13.000 sbarchi illegali in quattro mesi. È solo la punta dell' iceberg degli arrivi illegali via terra e degli sbarchi fantasma: tali dati ci dicono che circa il 10 per cento di chi arriva è positivo al Coronavirus.
2021-06-15	LN	VescoviManuel	Signor Presidente, sono molto contento di parlare di questo decreto sulla ripresa - fortunatamente - delle attività economiche. È importante tornare a parlare di ripresa e di visione. Siamo passati da un periodo, durante la pandemia, in cui questo Paese è stato gestito dal famoso Governo Conte- bis, quando tutte queste libertà che abbiamo appena elencato sono state interrotte con un semplice atto amministrativo, che però ha bloccato un Paese. Abbiamo anche letto - vero o falso che sia - che addirittura c'era un'ideologia volta a bloccare le attività e questo mi ha fatto veramente paura. Siamo passati dalle conferenze stampa alla discussione in Aula dei provvedimenti. Dalle riunioni a Villa Doria Pamphili, siamo tornati a parlare qui in Parlamento - per fortuna, dico io - anche grazie alla decisione della Lega di entrare a far parte di questo Governo del presidente Draghi, per dare il proprio contributo in termini di pragmaticità, efficienza, offrendo la propria visione, al fine di dare un'impostazione completamente diversa da quella del Conte- bis. Oggi parliamo di riaperture, di riuscire a scoprire la verità su quanto accaduto. Siamo passati - per fortuna - dalla gestione commissariale di Arcuri all'operato del generale Figliuolo, ma andremo a vedere la verità. Siamo passati da una situazione di chiusura di tutto, anche delle scuole, perché mancava una visione. Noi abbiamo fatto la scelta di entrare a far parte di questo Governo per apportare il nostro buonsenso, la nostra buona volontà. Ricordo che proprio in quest'Aula alcuni colleghi ci hanno attaccato sulla gestione dell'ospedale di Milano, che oggi è stato il fulcro e ha aiutato la situazione di quella zona. Per fortuna ci siamo anche noi, oggi, in questo Governo, che parla di ripresa delle attività economiche. Ben venga: parliamo solo di ripresa delle attività economiche e speriamo che ci sia comunque il blocco dell'attività dell'immigrazione clandestina, che oggi sta arrivando con forza del nostro Paese. Grazie e buon lavoro a tutti.
2021-06-15	PD	ParriniDario	L'articolo 2- bis, introdotto durante l'esame presso l'altro ramo del Parlamento, detta disposizioni sulla disciplina degli accessi alle strutture sanitarie e socio-sanitarie. L'articolo 2- ter impegna il Ministero ad adottare un protocollo uniforme sul territorio nazionale che assicuri il mantenimento delle comunicazioni tra operatori e familiari, lo svolgimento delle visite da parte dei familiari ovvero l'adozione di strumenti alternativi alla visita in presenza, l'individuazione di ambienti dedicati, adibiti all'accesso di almeno un familiare. L'articolo 2- quater prevede che alle persone ospitate presso determinate strutture socio-sanitarie residenziali, munite delle certificazioni verdi Covid-19, siano consentite uscite temporanee. L'articolo 3 reca disposizioni per lo svolgimento delle attività nei servizi educativi per l'infanzia, nelle scuole di ogni ordine e grado, nelle università e nelle Istituzioni di alta formazione artistica, musicale e coreutica (Afam). L'articolo 3- bis disciplina la possibilità di tenere anche in presenza i corsi di formazione pubblici e privati nei territori in zona gialla. L'articolo 4 consente, a partire dal 26 aprile 2021, nei territori in zona gialla, i servizi di ristorazione con consumo al tavolo esclusivamente all'aperto, anche a cena, nel rispetto dei limiti orari agli spostamenti. Il nuovo articolo 4- bis dispone che in zona gialla possano svolgersi, anche nei festivi e prefestivi, le attività degli esercizi commerciali presenti all'interno di mercati e centri commerciali, gallerie, parchi commerciali e altre strutture ad essi assimilabili. L'articolo 5 detta disposizioni sullo svolgimento, in zona gialla, degli spettacoli aperti al pubblico e degli eventi sportivi. Il nuovo articolo 5- bis conferma, in zona gialla, l'apertura al pubblico dei musei e degli altri istituti e luoghi della cultura. L'articolo 6 detta disposizioni per la ripresa in zona gialla dell'attività sportiva. L'articolo 6- bis dispone la riapertura degli impianti nei comprensori sciistici a partire dal 22 maggio. L'articolo 7 disciplina lo svolgimento in presenza, in zona gialla, di fiere dal 15 giugno e di convegni e congressi dal 1° luglio. L'articolo 8 prevede la riapertura in zona gialla delle attività dei centri termali e dei parchi tematici e di divertimento. L'articolo 8- bis prevede la ripresa delle attività dei centri culturali, dei centri sociali e ricreativi e circoli associativi del terzo settore e la ripresa, in zona gialla, delle feste. Il nuovo articolo 8- ter consente, in zona gialla, l'attività di sale giochi, sale scommesse, sale bingo e casinò. L'articolo 9 disciplina l'istituto delle certificazioni verdi Covid-19. L'articolo 10 coordina i termini che consentono di adottare provvedimenti di contenimento dell'emergenza ai sensi dei decreti-legge nn. 19 e 33 del 2020 con il nuovo termine del 31 luglio 2021. Il nuovo articolo 10- bis modifica la procedura di adozione e aggiornamento dei protocolli e delle linee guida per prevenire o ridurre il rischio di contagio nelle attività economiche, produttive e sociali. L'articolo 11 proroga fino al 31 luglio il termine delle disposizioni legislative riportate nell'elenco allegato al decreto-legge a parte alcune eccezioni espressamente indicate. I nuovi articoli da 11- bis a 11- duodecies recano una serie di proroghe di diversi termini legislativi, tra le quali si segnalano in particolare la proroga al 31 dicembre 2021 del lavoro agile nelle pubbliche amministrazioni, quella al 30 settembre 2021 del termine di validità dei documenti di riconoscimento d'identità con scadenza 31 gennaio 2020; la proroga al 31 luglio 2021 della validità di permessi di soggiorno di cittadini di Paesi terzi, nonché di altri titoli e documenti in materia di immigrazione in scadenza sino alla medesima data. L'articolo 12 chiarisce le modalità per il calcolo dell'anticipazione sull'indennizzo alle imprese di trasporto aereo passeggeri che operino collegamenti di servizio pubblico. Il nuovo articolo 12- bis norma lo svolgimento delle prove selettive di abilitazione alla professione di trasportatore su strada di merci e viaggiatori, in modo che siano sempre consentite. Il nuovo articolo 12- ter consente ai Comuni di procedere all'individuazione dei soggetti beneficiari del cosiddetto voucher taxi anche in deroga alle norme sui principi contabili di cui al testo unico degli enti locali. L'articolo 13 reca la disciplina sanzionatoria. L'articolo 13- bis reca la clausola di salvaguardia per le autonomie speciali. L'articolo 14 dispone sull'entrata in vigore del decreto-legge.
2021-06-17	FdI	CalandriniNicola	Signor Presidente, intervengo in dichiarazione di voto dopo aver svolto il ruolo di relatore di minoranza sul provvedimento in esame. Ribadisco quanto già detto qualche ora fa, ossia che l'esame del provvedimento non è sicuramente iniziato con i migliori auspici, perché durante le iniziali audizioni di quasi un mese fa il vice ministro Castelli ha esordito dicendo - da subito - che il decreto era bloccato e che non vi erano le condizioni per poterlo emendare. Sembrava che le cose stessero andando in quella direzione, ma poi, nelle ultime settantadue ore, c'è stata un'accelerazione da parte della maggioranza, che ha chiesto al Governo di intervenire e andare oltre l'iniziale importo di 30,6 miliardi di euro riferito a questo decreto. Ciò che mi pare doveroso rilevare è la totale confusione della maggioranza. Noi siamo stati facili profeti quando, in tempi non sospetti, abbiamo detto che una compagine governativa così differente avrebbe causato più problemi e compromessi al ribasso, che benefici per i nostri concittadini. E non ci siamo sbagliati, perché oggi ci troviamo in quest'Aula, dopo quasi un mese di incertezze, ad esaminare un provvedimento (che tra l'altro è molto snello perché formato da soli sei articoli), sul quale i partiti di Governo non hanno fatto altro che discutere e scontrarsi, mentre gli esponenti dell'Esecutivo, che in parte vedo presenti oggi, sono stati in vistoso imbarazzo e non hanno potuto far altro che bocciare molte richieste, in particolare le nostre, per mancanza di coperture finanziarie. Da settimane Fratelli d'Italia denuncia l'assenza di un vero e proprio dibattito sul Piano complementare al Piano nazionale di ripresa e resilienza, soprattutto nel metodo. Voglio ricordare che anche sul Piano nazionale di ripresa e resilienza il Parlamento ha di fatto perso mesi a discutere della bozza predisposta dal Governo Conte II, salvo poi ritrovarsi in Aula con delle comunicazioni del presidente Draghi e un provvedimento infiocchettato. Il Piano, preparato dal Governo, è stato vistato dalla Commissione europea addirittura prima che dal Parlamento nazionale. Le Camere non hanno potuto spostare neanche una virgola e hanno peraltro preso visione dei documenti completi in tutta fretta, visti i tempi stringenti dettati da Bruxelles. La conseguenza è che solo oggi veniamo a conoscenza di molti progetti nascosti tra le righe di questo Piano, come ad esempio - è emerso in questi giorni sulla stampa nazionale - un capitolo di spesa di 25 milioni di euro per prevenire i reati di natura fiscale ed economica tramite un algoritmo che, collegato a diverse banche dati, avrà il compito di individuare comportamenti sospetti di potenziali evasori, con buona pace della privacy. Nel frattempo, siamo in attesa che il Piano nazionale di ripresa e resilienza divenga operativo. Sappiamo bene che tutto ciò non potrà accadere se non verranno varate le famose riforme; riforme corpose come quella della giustizia, della concorrenza e del Fisco, solo per citarne alcune. Signor Presidente, il Governo sostiene che sarà fatto tutto entro la fine del 2021 e noi ce lo auguriamo perché mancano sei mesi; sembrerebbe molto tempo, ma in realtà sarà molto poco. Senza queste riforme, come tutti sapete, sarà anche difficile portare avanti un piano così ambizioso, che deve trovare conferma entro il 2026. Signor Presidente, da quando siamo in emergenza forse qualcuno crede che si possa sospendere la democrazia, come si è tentato di fare in questi ultimi quindici mesi, prima a suon di lockdown, poi con provvedimenti ancora fortemente restrittivi della libertà personale, mentre nel frattempo si sospende anche il dibattito politico, lasciando agire come unico soggetto il Governo, peraltro neppure espressione di una volontà popolare. La verità è che in questi giorni forse siete stati troppo impegnati a scontrarvi in una maggioranza così variegata, senza poter ascoltare l'unica forza di minoranza che in Parlamento ha insistito e vi ha sollecitato, che è Fratelli d'Italia. In questi giorni abbiamo anche sentito l'ex premier Conte elogiare ancora una volta il reddito di cittadinanza come misura di inclusione sociale da rivendicare con orgoglio; una misura - lo dobbiamo constatare con dispiacere - che è stata confermata e finanziata anche dal Governo Draghi, dal quale sinceramente ci saremmo aspettati ben altro. Forse solo a Fratelli d'Italia, perché gli altri sono sordi e muti, giungono informazioni su mafiosi, spacciatori, immigrati che percepiscono indebitamente il reddito di cittadinanza; milioni di euro sprecati che potevano essere destinati alle imprese per creare lavoro e che invece sono andati a sostenere persone sedute sul proprio divano di casa. Allo stesso modo è stato interessante sentire in questi giorni l'onorevole Bersani elogiare il ministro Speranza, definendolo un capitano che ha portato fuori il nostro Paese dalla tempesta del Covid. Sì, abbiamo capito bene, si riferiva al ministro Speranza, al Ministro del coprifuoco, al Ministro dei verbali tenuti nascosti che sono stati tirati fuori solo grazie a sentenze del tribunale amministrativo regionale (TAR); da ultimo, il Ministro che prima ha stabilito che il vaccino di AstraZeneca era solo per i giovani, poi che era meglio farlo agli ultrasessantenni, poi è stato sconsigliato sotto i trent'anni e per ultimo si è detto che è meglio non farlo alle donne. Un po' più di serietà in questo momento non guasterebbe, per rispetto di quei tanti italiani che stanno riponendo - sì, in questo caso - speranza nella campagna vaccinale che sembra stia funzionando nel migliore dei modi. La nostra sensazione, che avvertiamo sempre anche in occasione del provvedimento in esame, è che siete troppo lontani dalla realtà per accettare un confronto serio. Forse siete troppo impegnati a cercare un modo per mettere le mani, come diceva il mio collega De Carlo, nelle tasche degli italiani a suon di patrimoniale o ad aprire i confini all'immigrazione clandestina, pensando che in questo momento agli italiani interessi lo ius soli piuttosto che la stabilità e la ripresa economica. Siete impegnati a vivacchiare quel tanto che basterà per arrivare a spendere le immense risorse che arriveranno dall'Europa, ammesso che ci riusciamo, e quel tanto che basterà ad arrivare al 3 agosto, al semestre bianco, che vi garantirà altri sei mesi di legislatura. In questi mesi avete governato a suon di rinvii: ricordate il decreto-legge cura Italia, poi avete rimandato al decreto-legge rilancio, poi al decreto-legge agosto, poi è arrivato il decreto-legge sostegni e infine è arrivato il Piano nazionale di ripresa e resilienza. Tutto quello che non è entrato nel PNRR lo ha deciso l'Europa, non il Parlamento nazionale. Eppure non abbiamo chiesto la luna: abbiamo presentato appena quindici emendamenti, pochissimi, per dare dimostrazione, come sempre, che siamo un partito e un Gruppo responsabile che vuole il bene dei nostri concittadini. Noi a questo modo di fare e a questo confronto che c'è in maggioranza e non c'è nelle Aule del Parlamento non siamo disponibili, non ci piace e continueremo a denunciarlo. Ma, come abbiamo detto fin dall'inizio, il nostro stare all'opposizione di questo Governo sarà all'insegna della responsabilità e non della contrarietà a prescindere. Per questo, in nome della responsabilità che nutriamo nei confronti degli italiani e consapevoli delle aspettative contenute anche in questo provvedimento complementare al PNRR, con tutti i limiti che abbiamo rilevato, il voto di Fratelli d'Italia sarà di astensione.
2021-06-23	FI	CraxiStefaniaGabriellaAnastasia	Signor Presidente, onorevoli colleghi, signor Presidente del Consiglio, il prossimo Consiglio europeo giunge dopo due appuntamenti internazionali di rilievo quali i vertici G7 e NATO, che hanno evidenziato una significativa comunione di intenti tra i principali partner globali, pur con alcuni distinguo interni all'Europa; accenti e sensibilità che riguardano anche temi all'ordine del giorno del Consiglio e che pertanto necessitano da parte nostra di un approccio pragmatico, consapevole, non retorico, in linea con quanto lei ha fatto in questi primi mesi di vita dell'Esecutivo. Tra questi temi è evidente che il dossier economico e il dossier migranti hanno una rilevanza particolare, pur personalmente considerando fondamentale per la necessaria protezione internazionale del nostro Paese, specie sul versante Mediterraneo, la sempre più rilevante questione turca e il tema dei rapporti con la Russia. I Paesi europei, nonostante alcuni errori non secondari, stanno procedendo verso una vaccinazione di larghi strati della popolazione. Serve proseguire su questa strada, garantire forniture vaste e crescenti di vaccini agli Stati, non solo quelli europei, ma cominciando da quelli limitrofi, e predisporre un'azione comunitaria per il futuro, per far fronte eventualmente all'insorgere di recrudescenze. Soprattutto però, signor Presidente del Consiglio, crediamo si debbano riaprire definitivamente i confini e sapere che in autunno, anche innanzi ad aumenti dei contagi, dovremo imparare a convivere con un virus che diventerà endemico. Se sul fronte economico registriamo i primi risultati positivi con l'approvazione del Piano nazionale di ripresa e resilienza, e nonostante le sollecitazioni provenienti da un'istituzione a lei cara come la Banca centrale europea (BCE), che sottolinea la necessità che l'economia sia sostenuta da adeguati stimoli sia monetari sia fiscali, si intravedono all'orizzonte i rischi di un rigurgito rigorista, di politiche di austerity fuori dal tempo e dalla storia a cui certi Paesi membri e alcune realtà interne a loro guardano con simpatia. È una discussione che forse è sfuggita a molti, ma non certo a lei, signor Presidente del Consiglio, anche perché alcuni suoi teorici, come l'ex ministro tedesco Wolfgang Schäuble, oggi presidente del Bundestag, la chiamano in causa, nel mentre sostengono, prima dalle colonne de «Il Sole 24 Ore» e più di recente da quelle del «Financial Times», la necessità di ripristinare al più presto una severa disciplina fiscale. Sono parole che fanno il paio con le dichiarazioni non smentite del commissario Dombrovskis, che poche settimane fa ha parlato del ripristino del Patto di stabilità nel 2023. Signor Presidente del Consiglio, lei ha detto che abbiamo tempo e ha speso parole di ottimismo e di certo non possiamo e non dobbiamo dare a lei suggerimenti e consigli su questa materia; credo però che tutti noi, tutto il Parlamento debba essere ben consapevole che in seno all'Europa la battaglia contro il rigore non è finita e che da essa dipendono il nostro futuro e gli spazi di libertà, di sovranità e di agibilità democratica del nostro Paese, nonché i destini della stessa Unione europea, che necessita sempre più di una grande riforma, di una nuova stagione costituente che metta la parola fine a totem e feticci che l'hanno portata da affrontare impreparata sfide che sono state epocali. Su questo le chiediamo un impegno forte, consapevoli che la sua autorevolezza può rappresentare un valore aggiunto, una forza per impedire nel prossimo futuro un pericoloso ritorno al passato. Mentre dobbiamo evitare pericolose fughe all'indietro, abbiamo la necessità, ormai davvero inderogabile, di andare avanti sul dossier migranti. Signor Presidente del Consiglio, senza mezzi termini, ma con responsabilità e senza dogmatismi diciamo che le proposte contenute nel nuovo patto europeo per l'immigrazione e l'asilo non sono minimamente soddisfacenti per l'Italia. L'impianto complessivo non affronta risolutivamente il problema che poniamo come Paese. Manca un effettivo meccanismo di solidarietà e ripartizione dei migranti, che necessita di un sistema di accoglienza europeo che porti ad un ricollocamento automatico fra tutti i Paesi dell'Unione
2021-06-23	FI	MasiniBarbara	Così come non può che farci piacere l'interlocuzione tra lei e la cancelliera Merkel, dato che il problema immigrazione non è solo un problema di accoglienza immediata, ma è una realtà molto più complessa, che necessita l'aiuto di tutti e da tutti i punti di vista.
2021-06-23	FI	MasiniBarbara	Lei ha poi parlato di Turchia, di Libia, di flussi migratori, di ripresa dei rapporti internazionali. Tutto questo di rimando non può che portare anche ad una riflessione legata al rapporto che l'Europa ha con i diritti. Anche se l'Unione europea è l'area del mondo che assicura la maggiore tutela dei diritti e delle libertà fondamentali, negli ultimi tempi vi sono stati degli arretramenti o addirittura delle chiare violazioni sulle libertà personali, sui diritti delle minoranze e sulla libertà di accesso alla libera informazione, arretramenti su cui l'Unione europea non può tacere senza minare il proprio progresso sociale e culturale. Se parliamo di immigrazione, ad esempio, non possiamo tralasciare la situazione gravissima che sta affrontando la rotta orientale sin dal 2017. Con lei, presidente Draghi, l'immigrazione è tornata al centro dei dibattiti europei per cercare di ottenere, come lei ha detto, una soluzione equilibrata, efficace, ma soprattutto umana. La sua onestà intellettuale le fa parlare di immigrazione associata a una necessaria integrazione, unico connubio possibile per una gestione concreta e adeguata del problema.
2021-06-23	FI	MasiniBarbara	Parlando di diritti sono obbligata a parlare di Turchia. Mi rendo conto che la complessità dei rapporti diplomatici, anche in relazione al piano sull'immigrazione e sui cambiamenti climatici, renda necessaria la ripresa di dialogo e trattative. Tuttavia ci deve essere da parte del Governo di Erdogan una netta inversione democratica perché, come ha detto il presidente del Gruppo Partito popolare europeo-PPE al Parlamento europeo, Manfred Weber, la Turchia è un vicino con cui vanno mantenuti buoni rapporti, ma senza scendere a compromessi sul tema dei diritti.
2021-06-23	FdI	FazzolariGiovanbattista	Dunque Fratelli d'Italia, per controllare l'immigrazione, chiede di fare ciò che chiede l'Europa. Questo è il Governo più europeista della storia d'Italia e l'Europa chiede proprio di controllare i confini esterni, banalmente, come fanno tutti gli altri. Si fa grande polemica perché i cattivoni di Fratelli d'Italia chiedono il blocco navale e l'affondamento delle navi illegali. Lo sapete che questo è quanto chiede l'Unione europea? No, perché non studiate. «l'Unità» del 28 gennaio 2017 pubblica una bella foto della Mogherini: «Unione Europea. Blocco navale in Libia contro le morti in mare». Questa è la soluzione chiesta nel 2017 dalla Commissione europea. Se qualcuno di voi avesse letto l'articolo 1 della missione Sophia, saprebbe che la missione consiste nella gestione militare della crisi, che contribuisce a smantellare il modello di business delle reti del traffico e della tratta di esseri umani nel Mediterraneo centromeridionale, attraverso misure sistematiche per individuare, fermare e mettere fuori uso imbarcazioni e mezzi usati. Così recita l'articolo. Somiglia un po' ad affondare le navi degli scafisti? Sì, e lo chiede l'Europa. Che cosa chiede, invece, la risoluzione di maggioranza? E qui siamo allo scandalo! Volete legalizzare l'attività illegale delle ONG. Al punto 21 della risoluzione di maggioranza c'è scritto: «In modo da assicurare una gestione controllata e legale delle partenze...
2021-06-23	FdI	FazzolariGiovanbattista	Ho già utilizzato sei minuti e trentasei secondi, dunque mi concentro sull'immigrazione. Questo è l'andamento dell'immigrazione: avevamo 2.300 sbarchi illegali nel 2019 e ora siamo a 19.320, nello stesso periodo. L'emergenza immigrazione, però, non riguarda tutta l'Europa, perché i numeri dicono che su un totale di 35.347 sbarchi, 19.320 sono in Italia. Dunque il 55 per cento è merito nostro e gran parte del resto è della Spagna. In Spagna funziona così: quando governano i socialisti sbarcano, quando governa la destra no e lo stesso avviene in Italia. In Italia sbarcano solo perché la sinistra immigrazionista comanda in Italia dal 2011 a oggi: questo è l'unico motivo per il quale si sbarca in Italia.
2021-06-23	FdI	FazzolariGiovanbattista	Invito i colleghi a stampare la cartina dell'Unione europea, perché può aiutare quando si parla di immigrazione. Dire che l'Italia ha una situazione geografica esposta all'immigrazione, vuol dire non aver mai aperto una cartina geografica. Tutti i Paesi dell'Est Europa hanno confini esterni più esposti dei nostri, perché è più facile attraversare illegalmente il confine dall'Ucraina alla Polonia, che non attraversare il Mediterraneo: non è che ci vuole proprio un genio per capirlo. Anche via mare è più facile arrivare a Malta, in Spagna, a Cipro o in Bulgaria piuttosto che in Italia. Perché sbarcano in Italia? Perché governa la sinistra immigrazionista!
2021-06-23	FdI	ZaffiniFrancesco	Il quadro, signor Presidente, è un po' diverso da quello che probabilmente le viene relazionato. Noi abbiamo una squadra di governo della pandemia che, rispetto a quello che è accaduto dai primi mesi del 2020, ha collezionato una serie di dati negativi e record negativi, un palmarès di difetti che avrebbe suggerito ben altra prudenza nei giudizi. In particolare, fin dal primo momento, nella non disponibilità dei vaccini, l'OMS raccomandava tre azioni, che sono rimaste alla storia: la necessità di testare la presenza del virus nella popolazione (il testing ); la necessità di tracciare i positivi in modo da isolare i focolai; la necessità di trattare il virus con adeguate terapie, prime fra tutte quelle domiciliari. Ebbene, signor Presidente, rispetto a tali macrocolonne per affrontare la pandemia, la nostra Nazione ha fallito miseramente su tutte e tre. Innanzitutto, i tamponi ancora oggi non li stiamo facendo e questo lo stiamo gridando da tanto tempo in quest'Aula. Ieri, in sede di audizione in 12ᵃ Commissione, il professor Rezza si è svegliato come Biancaneve dopo un lungo letargo e ha detto che l'errore nella primavera del 2020 è stato quello di non aver effettuato i tamponi; e poi ci siamo trovati nella seconda ondata. Quindi, la parte che riguardava la ricerca del virus nei non sintomatici è ancora oggi fallita e non la stiamo facendo. Signor Presidente, le assicuro che non la stiamo facendo, in modo assolutamente colpevole: se non andiamo a cercare i non sintomatici e non sequenziamo le famose varianti, ci ritroveremo nella stessa difficoltà che abbiamo dovuto sopportare nei mesi scorsi. Anche questo l'hanno detto con grande solarità il professor Rezza e il professor Brusaferro ieri in audizione presso la 12ᵃ Commissione, affermando testualmente: è inutile che ce lo neghiamo, l'Italia non sequenzia. Allora chiedo a lei, signor Presidente: chi deve sequenziare in questo nostro Paese? Chi deve venire a fare il sequenziamento dei nostri positivi e dei nostri ipotetici focolai di varianti? È questo il vero grande pericolo rispetto alla vaccinazione di massa che stiamo facendo. L'altro grande fallimento della sua squadra - perché la squadra di questo Governo è la stessa del precedente - è il tracciamento. Ci è stato raccontato che, a causa dei grandi numeri che hanno superato ampiamente le dimensioni previste del fenomeno, il tracciamento si è perso. Se si è perso il tracciamento con i grandi numeri, oggi che i numeri sono assolutamente inferiori riprendiamo quel tracciamento o pretendiamo di rifare il tracciamento con la app di Conte e di Arcuri? Lo dico al collega che è intervenuto poco fa: abbiamo visto tranquillamente quello che è accaduto. Rifacciamo un altro strumento di tracciamento? E soprattutto, aumentiamo le strutture di farmaco-vigilanza e di vaccino-vigilanza per avere contezza e analisi precise degli eventi avversi? Gli eventi avversi ci sono e vanno valutati, tracciati e affrontati. Il terzo problema è quello che ha perfettamente illustrato il collega Bagnai nel suo intervento, ossia quello del trattamento. Il vaccino, infatti, non è il trattamento della pandemia ma la profilassi e fino a prova contraria sarà una profilassi efficace. Tuttavia ancora non si conosce il trattamento, né le terapie domiciliari, cioè quello che devono fare i medici di medicina generale e la sanità del territorio, perché non ci sono protocolli diffusi dal Ministero e condivisi nella comunità scientifica. Pertanto, signor Presidente del Consiglio, la sua squadra non le consente - mi perdoni, con tutta la solidarietà del caso - di essere ottimista. Le faccio un ulteriore esempio: la sua squadra le dice che bisogna vaccinare i minori, perché bisogna raggiungere quella famigerata, ipotetica, immunità di gregge. Ormai la comunità scientifica ci dice unanimemente - se vuole le fornisco i dati, ma li chieda al qui presente collega Sileri, che ne è assolutamente al corrente - che il vaccino a RNA messaggero non copre dalla possibilità di infettare. Quindi noi ci accingiamo a vaccinare i minori, che non hanno necessità di essere coperti (perché i minori non ne hanno necessità), con un vaccino del quale non conosciamo gli effetti tra dieci, quindici o vent'anni; in più non hanno necessità di essere vaccinati, perché il vaccino Pfizer, quello individuato, non copre circa la possibilità di trasmettere l'infezione. Pertanto facciamo un danno probabile e una inutile cura certa. Inoltre, signor Presidente del Consiglio, dal punto di vista etico io un problema me lo farei, perché vaccinare i minori per proteggere gli adulti è un qualcosa che non si è mai visto, né fatto, quindi quantomeno una risposta etica a questo quesito è dovuta. Proseguendo il mio intervento, signor Presidente del Consiglio, vorrei raccomandare due azioni. Lei ha parlato di numerosi rischi, di grandi problemi che affliggono la nostra Nazione, primo fra tutti quello economico, ci mancherebbe; però abbiamo a disposizione gli ultimi dati sulla denatalità, il vero grande dramma che il suo Governo deve affrontare se vuole veramente metter mano ai grandi rischi dell'Italia. Il numero medio di figli delle donne di cittadinanza italiana è il più basso di sempre ed è pari a 1,18; l'età media in cui si diventa madri in Italia è 31,3 anni, sono tre anni in più rispetto al 1995; la percentuale di nati da genitori coniugati è del 33,4 per cento, era al 38,1 per cento nel 1995. Il calo della popolazione residente in Italia nel 2020 è stato dello 0,6 per cento; si registrano quasi 16.000 nascite in meno rispetto al 2019, con un calo del 3,8 per cento; l'aumento dei decessi (e non solo per il Covid) è del 17,6 per cento. Signor Presidente del Consiglio, noi siamo di fronte ad un baratro demografico che non può esser colmato dall'immigrazione, anche se nei primi sei mesi del 2021 abbiamo avuto quasi 20.000 immigrati clandestini e arriveremo a fine anno con 40.000 immigrati clandestini in più: sono triplicati rispetto al 2020 e decuplicati rispetto al 2019. Signor Presidente del Consiglio, lei ha vicino il suo Ministro dell'interno, ci sa dire in sede di replica perché in due anni il numero dei migranti clandestini in Italia è decuplicato?
2021-06-23	LN	PepePasquale	Bene, ora noi ci aspettiamo che sia l'Europa a dare prova concreta di solidarietà verso l'Italia sulla tematica dell'immigrazione.
2021-06-23	LN	PepePasquale	Tornando all'immigrazione, però, l'Europa deve fare presto, perché i numeri sono preoccupanti. Quest'anno, infatti, abbiamo avuto fino ad oggi oltre 17.000 sbarchi che sono molti di più dell'anno scorso: nel 2020 in questo periodo dell'anno ne avevamo 5.637, nel 2019 addirittura 2.154.
2021-06-23	LN	RomeoMassimiliano	In Europa teniamo presente anche gli studi pubblicati su magazine che fanno capo a «The Lancet», secondo i quali un semplice algoritmo per il trattamento domiciliare di pazienti affetti da Covid può prevenire il ricovero in ospedale (mi riferisco a uno studio pubblicato dall'Istituto Mario Negri). Direi di dare voce e spazio a chi ha studiato e fa ricerca in questa direzione. Sono poi importanti, come lei, presidente Draghi, ha giustamente detto, la capacità - questo è il tema vero - di recuperare il tracciamento (come ha detto in più di un'occasione il sottosegretario Sileri, oggi presente in Aula); la sterilizzazione immediata dei focolai, come ha ricordato bene lei; il potenziamento dei controlli sulle persone che arrivano dai Paesi a rischio. Abbiamo visto che nei Paesi europei questi controlli si fanno e a volte abbiamo notato che non siamo efficaci ed effettivi ovunque. Pertanto, tali controlli andrebbero potenziati. Occorre altresì incentivare l'acquisto di dispositivi di purificazione dell'aria per gli ambienti chiusi, a partire dalle scuole, a favore delle quali c'è già stato un investimento di 200 milioni di euro promosso dal sottosegretario Rossano Sasso, appartenente al nostro Gruppo. Questi sono i temi di cui bisogna discutere in Europa, su cui bisogna trovare un vero e proprio coordinamento. Concludo passando all'altro punto per noi fondamentale, quello dell'immigrazione. Nessuno l'ha messo in rilievo, ma c'è un elemento di novità rispetto al passato: finalmente nel Consiglio europeo, oltre a parlare di immigrazione - già questa è una notizia - non si parlerà solo dei ricollocamenti o della ridistribuzione obbligatoria, che è stato un punto che ha visto l'Europa fallire negli ultimi dieci anni, di cui si è parlato per tanto tempo, ma finalmente si parlerà di finanziamenti europei attraverso un incremento di programmi e di progetti di cooperazione per disinnescare - questo è il termine giusto da utilizzare - i flussi migratori alla radice.
2021-06-23	LN	RomeoMassimiliano	Questa è la vera novità di cui nessuno ha voluto parlare. Quando lei parla di sostenere l'esigenza di incrementare e di strutturare il contributo dell'Unione europea, le sue sono parole che ci fanno ben sperare. Certo che la strada può essere quella, perché portare investimenti, civiltà, istruzione e sviluppo, anziché presunte missioni di pace, può davvero aiutare la fascia centrale del continente africano, che è l'origine degli importanti flussi migratori e contribuire anche alla stabilizzazione della Libia, come ha detto lei. Disincentivare le partenze, signor Presidente: questo è davvero il tema. Lo dico a tutta l'Assemblea, anche al senatore Renzi, che ha detto giustamente che su questo tema dell'immigrazione si può parlare adesso anche in maniera più tranquilla rispetto al passato, ma lo si può fare anche perché ci sono due leader, a livello mondiale, la Prima Ministra danese e la Vice Presidente degli Stati Uniti, che hanno invitato - una attraverso una legge (la Ministra danese) e l'altra attraverso dichiarazioni molto importanti - gli aspiranti migranti a restare nella propria patria. Questa è una vera e propria svolta mondiale della sinistra.
2021-06-23	M5S	LicheriEttoreAntonio	In agenda della Presidenza, su richiesta del Governo italiano (come giustamente lei ci ha ricordato), è stato inserito anche lo spinoso tema dell'immigrazione, che accende ancora la destra sovranista (l'abbiamo visto adesso); tema che l'Italia, fin dal primo Governo Conte, ha posto in maniera rilevante all'attenzione dell'Europa. Ricorderete tutti ciò che accadde nel giugno 2018, quando Conte pose il veto italiano alle conclusioni del Consiglio europeo, riuscendo a portare tutta l'Unione europea a compiere quel primo passo verso un approccio solidale e condiviso. Oggi noi non siamo davanti allo stato di emergenza di quei giorni; tuttavia non possiamo negare che si tratta di un fenomeno che l'Italia fatica a gestire pienamente e compiutamente, perché l'Italia è stata lasciata sola, signor Presidente. I numeri sarebbero perfettamente gestibili per un'Unione di 27 Paesi che conta mezzo miliardo di abitanti, se solo in Europa prevalesse quel principio di solidarietà e di condivisione della responsabilità, attraverso l'introduzione di un meccanismo di redistribuzione automatico e obbligatorio di tutti i migranti.
2021-06-23	M5S	LoreficePietro	Signor Presidente del Consiglio, mi permetto di uscire un attimo fuori dal tema e, prima di affrontare l'argomento migrazioni, di provare a fare delle sollecitazioni. Oltre alla tematica legata al MES, spesso veniva utilizzato il tema dello spread come maglio per attaccare i precedenti Governi. Mi permetto di ricordare a lei, ma anche ai colleghi, che, quando è iniziata questa legislatura con il Governo Conte I, abbiamo trovato uno spread a oltre 230 punti base; dopo il Conte I e il Conte II glielo abbiamo consegnato a circa 130, perciò l'abbiamo fatto scendere di oltre 100 punti. Da quando c'è lei, da 130 siamo a circa 105 nella chiusura odierna; però non si parla più di spread e non si usa più lo spread come maglio per attaccare il Governo. Io ora le chiedo e mi aspetto - lo dico sinceramente - che con la sua attenta guida questo spread si possa avvicinare allo zero. Perciò le chiedo di fare un passaggio anche su questa tematica, sebbene non strettamente legata all'incontro del prossimo Consiglio europeo. Un altro tema, che è stato messo in luce anche dalla collega Masini e sul quale le chiedo magari di fare un breve passaggio, è quello legato alla normativa sull'omotransfobia; un altro tema a noi caro e alla ribalta non solo a livello nazionale, ma anche a livello di Unione europea. Lei sa benissimo che alcuni Stati, che sono in contrapposizione o contrari alla linea nazionale sul tema migrazione, hanno una posizione molto critica (non voglio usare termini decisamente più calzanti e forse più appropriati); questa gente evidentemente ha un approccio democratico diverso dal nostro. Il rispetto dei diritti delle persone deve essere sempre messo al centro e non usato per beghe politiche. Torno al tema della migrazione e dell'asilo. Sono siciliano e dunque vengo da una delle terre maggiormente "impattate" dai flussi migratori. Sentiamo giornalmente che Lampedusa, Porto Empedocle, Pantelleria e tanti dei nostri porti di primo approdo vengono "impattati" da migliaia di poveri Cristi, che viaggiano da una parte all'altra del mondo, da quella meno ricca a quella più ricca e spesso durante questi viaggi incontrano anche la morte. L'Unione europea ha cercato in quest'ultimo periodo di affrontare il problema, a mio avviso blandamente. Alcuni degli Stati che hanno avuto la presidenza di turno del semestre europeo, per usare un termine calcistico, hanno fatto melina, non ultimo il Portogallo. Proprio lo scorso 14 giugno ho partecipato ad una conferenza interparlamentare di alto livello, con presidenza portoghese, e mi dispiace dire - ma la voglio informare di questo, signor Presidente - che coloro che gestiranno la presidenza di turno dal primo luglio, cioè gli sloveni, hanno già manifestato in maniera chiara la loro posizione, perfettamente in linea con i cosiddetti Paesi di Visegrád. Perciò, mi dispiace dirlo, ma ritengo che anche per il prossimo semestre, sul tema dell'immigrazione, si continuerà a prendere tempo, così come hanno fatto, in precedenza, anche altri due Stati. Signor Presidente, in quell'occasione mi hanno dato soltanto un minuto e mezzo per esprimere la posizione italiana, ma in quei consessi internazionali non so quanto si possa far comprendere agli altri Stati, in un minuto e mezzo, che la nostra Nazione, l'Italia, è la frontiera Sud dell'Unione europea, ma che non per questo può continuare a subire simili impatti. Perciò, signor Presidente, chiedo a lei di farsi valere con forza e di far capire che solidarietà non significa scaricare sui Paesi di primo approdo l'onere non solo della gestione del fenomeno migratorio. Perché un conto è ricevere 1.000 profughi per ognuno dei 27 Stati membri e un altro è invece farne arrivare 27.000 solo sulle coste siciliane e non poterli gestire. Perciò il tema è quello della redistribuzione obbligatoria e su questo, secondo me, non si possono fare passi indietro. Signor Presidente, concludo dicendo che anche con il ministro Lamorgese abbiamo affrontato la tematica di recente: perciò, anche per i flussi controllati, riapriamo i flussi...
2021-06-23	PD	AlfieriAlessandro	Biden ha rilanciato la via del multilateralismo rispetto all'atteggiamento di Trump, che sarebbe sbagliato definire isolazionista, in quanto era un approccio basato sui rapporti di forza e di tipo one to one. Biden ha detto in maniera molto chiara che gli avversari rimangono quelli di prima, ma che intende costruire le proposte e gli approcci con gli alleati storici. Pertanto, rilanciando il metodo multilaterale, lo fa all'interno dell'Organizzazione mondiale della sanità. È bene che le proposte italiane abbiano attecchito e che si vada verso una collaborazione sempre più strutturata e un'attenzione ai Paesi in via di sviluppo, perché questa rimane una delle più formidabili armi diplomatiche per non lasciare campo libero al tentativo di costruire un nuovo ordine internazionale da parte della Cina. Il progetto della Belt and road initiative è legittimo, basta saperlo e comprenderlo. È corretto che la Cina faccia la sua parte. È corretto che Stati Uniti ed Europa reagiscano insieme, con una proposta altrettanto importante e personalmente ritengo che ci si debba concentrare nel dare contenuto alla proposta del Build back better world. Dobbiamo essere capaci, però, di non fare la fotocopia del progetto cinese, dobbiamo invece costruire un progetto complessivo di infrastrutture con le nostre caratteristiche, tipiche dei modelli delle democrazie liberali, spingendo sull'attenzione e sulla tutela dei diritti umani, sul rispetto dell'ambiente e sulla responsabilità sociale delle imprese, altrimenti non si capisce quale sia la differenza. Dobbiamo dimostrare di essere diversi rispetto all'approccio cinese. Il fatto di avere accanto gli Stati Uniti è una buona notizia: con la nostra autonomia, in maniera leale, facendo le nostre battaglie, questo può essere rafforzato e può essere sostenuto, perché si è ritrovata una collaborazione positiva anche grazie al lavoro che avevamo fatto con il precedente Governo e rafforzato da lei e dalla sua credibilità, Presidente. In questa collaborazione fra Germania, Francia e Italia, Turchia, Sahel e Libia, si tengono insieme i rapporti con la Turchia, per i quali noi accettiamo - penso che sia stato questo anche il senso del suo incontro con la presidente Merkel l'altro giorno - di sostenere un investimento importante da parte dell'Unione europea sulla rotta balcanica, con la richiesta di attenzione sulla messa in sicurezza del Sahel, che rischia di diventare la palestra dei fondamentalisti islamici. Da lì passa il traffico d'armi e passa soprattutto il traffico di esseri umani. Quanto alla stabilizzazione della Libia, noi siamo stati i primi ad andare. Lei, Presidente, ha incontrato il suo omologo libico; bisogna muoversi con grande attenzione, con la collaborazione dei Paesi europei. Sull'immigrazione, ha fatto bene a sottolineare che l'ha rimessa al centro dell'agenda politica; è positivo il superamento del Regolamento di Dublino, è positivo il rafforzamento dei corridoi umanitari e dei rimpatri volontari assistiti: noi siamo quelli che li utilizziamo di meno a livello europeo, quindi chiedere maggiori risorse all'Europa per questo modello penso che sia un passo in avanti certamente utile, così come fare accordi di riammissione a livello europeo, perché siamo più forti e più credibili. Il punto dolente è certamente quello dei ricollocamenti. Non si va verso la strada dei meccanismi automatici. Penso che a questo proposito dobbiamo dire una cosa molto chiara, Presidente: va riaffermato il vincolo solidaristico, vanno ritrovate le ragioni dello stare insieme, di affrontare insieme le grandi sfide internazionali che non siamo più in grado di affrontare, come Stati, da soli.
2021-06-23	PD	AlfieriAlessandro	Questo significa dire ai Paesi dell'Europa orientale che se non ci stanno, ci saranno delle sanzioni dal punto di vista delle risorse. La politica di coesione territoriale ha permesso loro di colmare i divari di sviluppo, grazie a noi e grazie alla nostra solidarietà. Adesso è l'ora di dimostrare che anche loro stanno dentro questo vincolo solidaristico. Lo dico perché se questa non fosse la strada, penso che dovremo - anche nell'ambito della Conferenza sul futuro dell'Europa - dire in maniera molto chiara che noi siamo per l'utilizzo delle clausole passerella e per passare dall'unanimità alla maggioranza qualificata sui temi dell'immigrazione. Penso che questa sia una battaglia che l'Italia deve fare.
2021-06-24	FI	ModenaFiammetta	Signor Ministro, il punto fondamentale da cui parte questa interrogazione è il dato riportato del 76 per cento di soggetti che hanno ricevuto il diniego alla richiesta di asilo (e parliamo naturalmente di immigrati), ma non sono stati rimpatriati e quindi alimentano la clandestinità. Questo determina, in primo luogo, una serie di problematiche che si riferiscono specificatamente all'immigrazione. La domanda che le rivolgiamo quindi è, prima di tutto, se non siano stati promossi degli accordi volti a limitare le partenze dalle coste africane e a intervenire da un punto di vista normativo, per quella che è la nostra competenza, per impedire alle organizzazioni non governative di agire in modo tale da facilitare l'attività dei trafficanti di persone, bloccando anche gli sbarchi.
2021-06-24	FI	ModenaFiammetta	Signor Ministro, siamo soddisfatti della risposta che ci ha dato. Naturalmente va tenuta sempre alta l'attenzione su questi temi, perché sono intimamente connessi con la coesione sociale, nel senso che non avere un occhio attento alla sicurezza, legata anche all'immigrazione, vuol dire dare la percezione di non essere altrettanto attenti alla parità della coesione sociale. Naturalmente siamo anche soddisfatti, perché abbiamo colto nelle sue parole e in quello che è stato detto anche ieri, che la l'attenzione del Consiglio europeo, su stimolo del Presidente del Consiglio, è concentrata sulle rotte migratorie, come parte integrante della politica dell'Unione europea. Questo ci può consentire, nettamente, di andare a bloccare la partenza di queste barche di morte. A questo proposito, è soprattutto importante che sia stato messo all'ordine del giorno questo tema, che dal giugno 2018 non era all'ordine del giorno del Consiglio europeo.
2021-07-14	FI	PerosinoMarco	Tuttavia, secondo me, il testo attuale è dannoso allo sviluppo della società. Ci sono nuovi teorici alla moda, come Fedez, e la lobby LGBT, che è molto potente, soprattutto in televisione e in parte della cultura, e che ha partorito un testo che va oltre le necessità e i bisogni da tutelare. Ne spiego i motivi. Si legifera su temi che sono prepolitici: la società esisteva prima della nascita dello Stato. La famiglia esisteva prima e si regolamentava nei suoi rapporti: penso al diritto naturale o alla stessa psicologia, conscia o inconscia. La crescita dei bambini, la nostra crescita, è stata discreta e graduale nell'ambito della famiglia, soprattutto su certi valori. Pensare che lo Stato debba educare su tutto è un concetto comunista, che vige in Corea del Nord e forse in pochi altri Stati. C'è la storia dell'umanità, fatta di alti e bassi: a tal riguardo, allargando un po' il concetto, sono tra quelli che ritengono che non ci dobbiamo scusare di niente, perché forse avremmo fatto così anche noi. C'è semmai una visione che è attinente alle concezioni religiose; tra l'altro, anche i musulmani o parte di loro (è una struttura molto complessa quella musulmana) sono contrari a questa legge. Secondo la religione cattolica - nello spirito di Benedetto Croce, non possiamo non dirci cristiani - c'è una dottrina tratta dalle Lettere di san Paolo, o il Magistero di Wojtyla e Ratzinger (cito quelli che, secondo me, sono nella completa e perfetta ortodossia), secondo cui i principi non negoziabili della Chiesa ci sono. I cardinali che si esprimono in altro modo sono fuori dall'ortodossia. Avere ceduto a poco a poco - ne parlavo con un cattolico nei giorni scorsi - anche su questioni che apparivano non troppo significanti per apparire moderni, conformi ed essere osannati dai laici e soprattutto dai laicisti, ha portato la Chiesa a questo punto: può esprimersi soltanto al riguardo di quello è scritto nel Concordato, che è importante, ma non è la sostanza, bensì la forma. Oggi la Chiesa si è ridotta a essere fondata sull'ambientalismo e sull'accoglienza, dimenticando la dimensione verticale ed escatologica. Ciò è molto grave e speriamo che ci sia una scuola, tipo quella dei monaci del Medioevo di Cluny, che faccia riprendere forza e vigore alla Chiesa, tanto quanto merita. Anche tanti gay che conosco, che vivono singolarmente o in coppia, sono contrari a questa legge. Vivono con dignità e rispetto la loro situazione, che è ormai concepita come normale. Il rispetto è reciproco tra le persone etero e omosessuali, che si rispettano reciprocamente e con dignità. Ripeto che questo è molto importante. Questa legge è l'anticamera dell'utero in affitto, pratica offensiva della donna, soprattutto di quelle povere, che ne diventano oggetto. La facile diffusione della pratica e delle teorie gender e di ciò che comportano nell'educazione e nelle trasformazioni, anche radicali, dei bambini sono quasi contro natura, secondo la mia concezione. La discrezione del giudice, come già detto, nelle opinioni, ex articolo 4, è troppo ampia e sarà pericolosa. Pensate che si possano mettere al posto del proletariato, che era al centro delle attenzioni dei partiti di sinistra, i gay e questi argomenti? Pensate che chi rappresenta queste tendenze sia più intelligente? Voi pensate - o una parte di quelli che sono a favore pensano - che il Governo sia soltanto di certi partiti e non degli altri, che sono accolti, ma solo come parenti poveri, perché hanno una macchia dalla loro nascita? Non è così. Che società vogliamo? In una società in cui la legge Zan sia applicata, che ruolo pensate che abbia la natalità, della quale tanto parliamo quando trattiamo della famiglia o degli aiuti alla natalità? Se fossimo tutti così, non ci sarebbe più natalità. E allora perché la difendiamo? Una società simile, secondo la vostra concezione, è immersa in problematiche socioassistenziali, create e mantenute all'infinito, al fine di favorire le associazioni che percepiscono i contributi pubblici (vedi l'immigrazione e i nuovi centri previsti dall'articolo 8 del disegno di legge in esame). Pensate che ci sia una società che si diverte. E come vive? Vive secondo i concetti tradizionali, quelli dei nostri Paesi e delle nostre comunità. Come si diverte? Si diverte in modo normale e ci sono tante cose belle e interessanti, se fatte bene. È una società che produce, cresce e paga il debito, quando è così confusa? Per mio conto, la legge Zan è la prosecuzione di un concetto e di un disegno nichilista della società; poi ci sarà l'eutanasia (c'è già un disegno di legge che circola). Ci sono gli stessi sintomi, a mio avviso, della caduta dell'Impero romano. Con tutte le forze, pertanto, credo ci siano anche nello schieramento favorevole persone che sono in crisi di coscienza e che hanno una storia come la mia e come tanti di quelli che votano no. Voterò no in tutti i modi, così come farà Forza Italia, lasciando tuttavia libertà di coscienza, come ha sempre predicato Berlusconi. Vi invito a meditare su quello che si va eventualmente a decidere con maggioranze risicate: è una questione che va approfondita e, semmai, approvata a maggioranze larghe, come si sta facendo su altri argomenti, tutti importantissimi, soprattutto in questo momento di crisi e di trasformazione della società. Approfitto della possibilità di avere ancora mezzo minuto per ripetere che sono fermamente contrario anche a una modifica. Questa legge non può passare.
2021-07-20	PD	BitiCaterina	Sento dire in quest'Aula che il provvedimento sarebbe divisivo. Mi chiedo per chi sia divisivo e mi rispondo: per chi vede la diversità come un problema. Non è nascosto a nessuno che gli stessi che adesso dicono che questo provvedimento sia divisivo lo dicevano anche sui decreti immigrazione o sugli ex decreti sicurezza; guarda caso, si parla sempre di persone diverse da noi, che siano provenienti da altri Paesi, che siano di altre religioni, che amino persone dello stesso sesso, che non si trovino nel corpo in cui sono nate. Allora, cari colleghi e care colleghe, vi chiedo: per chi è divisivo? Mi do la risposta: è divisivo per chi non accetta l'altro, per chi non ha rispetto dell'altro. Il Partito Democratico su questo sa da che parte stare.
2021-08-04	FI	GasparriMaurizio	, perché non ci sono stati neanche momenti di riconoscimento, come abbiamo detto in altre occasioni al ministro Guerini quando è venuto a parlare di questi temi. Abbiamo avuto oltre 50 morti in Afghanistan e tanti caduti anche in altre missioni. Ogni giorno, quando apriamo i giornali, leggiamo notizie di tale tenore: «La grande fuga dall'Afghanistan», «Allarme hotspot »; si profila una tragedia umanitaria, perché milioni di persone sono pronte a scappare dall'Afghanistan. In un momento in cui ci sono fenomeni gravi di migrazione, avremo una situazione molto drammatica, che si potrebbe abbattere sull'Occidente. I talebani, com'è stato già detto, hanno contatti con la Cina e ci sono pericoli anche sotto il profilo geopolitico. Qui facciamo un gran parlare di diritti, abbiamo sospeso la discussione di una controversa legge, ma i diritti delle donne afghane e di coloro che subiscono la dittatura talebana, li vogliamo ricordare o li dobbiamo archiviare? A quelli che vorrebbero farci approvare leggi un po' discutibili su altri campi ricordo che i diritti vanno osservati a 360 gradi. Abbiamo partecipato alla missione afghana dopo l'11 settembre, perché l'Afghanistan era il luogo da cui più partivano le offensive contro il mondo e dove, da Bin Laden ad altri, hanno trovato rifugio - in complicate zone montuose, che né gli inglesi, né i russi, né altri nel corso dei secoli sono mai riusciti a controllare, quelli che un tempo chiamavamo i mujahidin, quando si opponevano all'invasione russa, e che poi, presi dal fondamentalismo, si sono rivelati una minaccia per il mondo libero. Penso che dovremmo riflettere se sia stato opportuno interrompere quella missione. Del resto, il disimpegno americano - diciamoci la verità - non consentiva ad altri Paesi di rimanere lì, perché la forza e l'organizzazione degli Stati Uniti è comunque uno scudo anche per le missioni multilaterali e internazionali e quella afghana non è stata una passeggiata. Stanno forse per espugnare Herat: ve lo ricordate questo nome, Herat? Vi era una posizione degli italiani. Abbiamo sacrificato fatica e sangue per difendere quella terra, che oggi sarà espugnata. È solo un problema di tempo. Poi leggo che l'attuale Governo afghano manda truppe e non so cosa intenda fare, ma credo che non ci sia confronto. Mi rivolgo ai rappresentanti del Governo, ma mi rendo conto di non poter sovraccaricare i Sottosegretari qui presenti di un problema planetario: penso che forse la comunità internazionale si dovrebbe interrogare. Non sono qui a chiedere voti per parti separate, perché condividiamo l'impegno in Libia e riteniamo che chi intende disarmarlo voglia favorire ulteriore immigrazione clandestina in Italia.
2021-08-04	LN	CanduraMassimo	Signor Presidente, rivolgo un saluto a tutti gli onorevoli colleghe e colleghi, ai membri del Governo e in particolare alla nostra sottosegretaria senatrice Pucciarelli. Intanto, a beneficio del Resoconto stenografico, dichiaro il voto favorevole del mio Gruppo Lega-Salvini Premier-Partito Sardo d'Azione per i documenti così come presentati dai relatori. Stiamo parlando delle missioni internazionali, cioè della tutela del nostro interesse nazionale primariamente, cosa che sta a cuore alla Lega da sempre, e siamo con gratitudine al fianco delle nostre Forze armate. Dico questo perché nel dibattito è emersa una tendenza a parlare di ciascuna missione come fosse un qualcosa a sé. C'è, a mio avviso, un eccesso di analisi ma ci vuole invece una certa capacità di sintesi. Mi spiego meglio. Partendo da Ovest, troviamo missioni nel Golfo di Guinea (innanzi alle coste della Nigeria e della Guinea Equatoriale), missioni nell'Africa subsahariana; le missioni e gli interventi in Libia, nel Mediterraneo centrale, nei Balcani, nel Mediterraneo Orientale, in Libano, in Iraq e Siria, nella Penisola arabica, nel Golfo di Aden, nel Corno d'Africa, e lo Stretto di Hormuz è la novità di quest'anno. Ma che cosa vuol dire? Se uniamo tutti questi puntini e guardiamo non alla singola missione ma al percorso, vediamo il percorso della nostra linfa vitale: l'energia. Siccome si parla sempre di fabbisogno di petrolio, di fonti energetiche e di materie prime, non si parla mai di numeri. Nel dicembre 2020 l'Italia ha avuto un fabbisogno, guardando solo al petrolio (escluso quindi il gas naturale), di 1 milione di barili al giorno. Un milione di barili sono circa 159 milioni di litri; ripeto, al giorno. Dallo Stretto di Hormuz, per fare una proporzione, passano 18 milioni di barili al giorno; dal Canale di Suez circa 1,5 milioni. Non stiamo parlando di ricchezza, ma di far funzionare il Paese. È per questo che invito a un maggiore pragmatismo nell'esame delle missioni internazionali, perché si rischia di confondere l'ideale con il reale e ciò che si vuole con ciò di cui si necessita. Il 26 e 27 agosto prossimi ricorre il trentanovesimo anniversario della missione Libano 1: circa cinquecento tra bersaglieri e carabinieri sbarcarono in Libano, sotto la guida dell'allora colonnello Tosetti. Ha un significato particolare, perché è stata la prima missione internazionale dopo la Seconda guerra mondiale. Allora il Ministro della difesa era Lelio Lagorio del Partito socialista, che si impegnò particolarmente per questa missione. Attenzione, certamente tutti parlano bene delle nostre Forze armate, del rapporto con le popolazioni locali, dell'apporto a livello di tutela dei diritti umani e difesa della democrazia, ma non dobbiamo dimenticare che non è un gioco a punti; non stiamo dimostrando a qualcuno quanto siamo bravi. Dobbiamo tutelare i nostri interessi, il che non vuol dire fare un gioco da mercanti. Il problema è la sopravvivenza e il funzionamento del Paese. Visto che si parla di transizione ecologica, il 16 per cento dell'energia elettrica di cui l'Italia ha bisogno, nonostante le importazioni di petrolio e di gas liquido e nonostante le energie alternative che con difficoltà si vanno affermando, viene importato comunque dall'estero, in particolare dalla Francia, potenza nucleare e sul nucleare non apriamo nessun dibattito. Quello che voglio sottolineare è la questione fondamentale delle missioni. Inseriti, come siamo, in un contesto internazionale, la NATO è per noi pilastro importantissimo e il rapporto transatlantico è perno della nostra politica estera. Rifiuto infatti di pensare che ci sia qui dentro qualcuno eletto democraticamente che ritenga che la Cina sia il riferimento per la società del futuro perché, sia pure con tutti i difetti che possono avere, sicuramente gli Stati Uniti non hanno deficit di democrazia, essendo riusciti in pochi anni a passare da Obama, a Trump e oggi di nuovo a Biden, Presidenti che possono piacere o non piacere, a seconda dei gusti politici di chi siede qui, ma c'è stata l'alternanza. Xi Jinping non ha alternative, a meno che chiaramente non venga rinchiuso dal resto del partito in qualche campo di rieducazione per essere sostituito con un altro oligarca o autocrate che sia. Di conseguenza, è chiaro il nostro schieramento. Voglio sottolineare un altro aspetto. Si parla di multilateralismo e anch'io sono multilateralista, anche se gli "ismi" non mi piacciono. Sono un multilateralista molto moderato. Per me la NATO è il punto di riferimento e, quando si parla e si insiste a parlare di Unione europea in rapporto ai problemi dell'immigrazione nel Mediterraneo, mi sembra un po' come la mosca contro il vetro: non so se avete presenti quelle mosche che girano, che vogliono uscire, ma non vedono il vetro e continuano a sbatterci sopra. Ecco, cerchiamo di evitare di essere mosche che si schiantano sul vetro. Cito un rimedio, che non è mio. L'ex comandante del Comando supremo alleato della NATO in Europa, ammiraglio Stavridis, americano di origine greca, in un suo libro del 2017, commentando la situazione del Mediterraneo in relazione all'immigrazione e, in particolare, all'inazione dell'Unione europea di fronte ai problemi di Italia e Grecia, si chiedeva come mai l'Italia non ricorresse alla NATO. Voi pensate all'articolo 5 del Trattato, che parla di invasione e di aggressione militare, ma non è questo il caso e avete ragione. Stavridis parlava, infatti, dell'articolo 4: quando un Paese sente che è in arrivo una minaccia per la propria sicurezza, può chiedere un vertice della NATO, non dell'Unione europea, e chiedere aiuto per rimediare alla minaccia. È innegabile che l'immigrazione di massa, così come l'abbiamo vista nel 2014, 2015, 2016 e 2017, era sicuramente un attacco e un problema di stabilità per il nostro Paese; ripeto, questo è innegabile. Sorvolo sulla felice parentesi con Salvini ministro dell'interno, che è riuscito a frenare il problema, mentre vedo con preoccupazione il ritorno di questo fenomeno oggi, con l'assenza dell'Europa che, quando parla, lo fa per fare danni e con l'insistenza, purtroppo, a voler chiedere all'Europa qualcosa che non è disposta a dare, è evidente. Scusandomi per la digressione, concludo ribadendo il voto favorevole alle missioni internazionali, secondo le risoluzioni che ci sono state presentate dai relatori. Confermo che è necessario un approccio pragmatico, non dimenticando le nostre idee e i nostri ideali, ma cercando di capire in che mondo siamo. Se, infatti, ci ritiriamo dall'Afghanistan e prevalgono i talebani, è necessario probabilmente che i talebani diventino un problema per qualcun altro. Come dissi commentando il ritiro dall'Afghanistan, dopo l'audizione del ministro Guerini, sottolineo che oggi sono Cina e Russia ad avere un problema di stabilità ai propri confini, là dove i talebani dovessero acquisire maggiore forza in Afghanistan. Noi abbiamo un altro problema, che è il contenimento della potenza e prepotenza cinese, a partire dal Mar cinese meridionale e fino alle coste del Mediterraneo.
2021-08-04	LN	IwobiTonyChike	Il continente africano è fondamentale per il futuro del nostro Paese, cari colleghi, prima di tutto nella regione nord-africana e saheliana, un'area prioritaria in termini di sicurezza e di contenimento dell'immigrazione clandestina. Siamo contenti che con l'avvento del nuovo Governo si sia finalmente tornati ad impegnarsi in maniera costante nella partita libica. Nord Africa e Sahel sono aree cruciali per il transito dei flussi migratori diretti verso il Mediterraneo e negli ultimi anni hanno vissuto un contesto di progressivo deterioramento della situazione di sicurezza e di profonda destabilizzazione dovuta a molteplici cause: dall'attivismo di gruppi armati jihadisti, ai conflitti interetnici e all'estrema povertà, accresciuti anche dall'avvento della pandemia. La nostra presenza militare deve avere come unici obiettivi la stabilizzazione dell'area e lo stringere solidi rapporti bilaterali con gli Stati.  Una seconda regione africana fondamentale per gli interessi del nostro Paese è quella del Golfo di Guinea. In questo caso i nostri interessi sono chiaramente di tipo energetico-commerciale: l'estrazione e l'approvvigionamento di idrocarburi, in relazione alla nostra industria, è il principale asset da tutelare. Bisogna ricordare che il 90 per cento circa dei sequestri in mare nel mondo sono avvenuti in quest'area, pertanto risulta fondamentale garantire la sicurezza delle rotte del commercio marittimo in questa regione e giungere a solidi rapporti bilaterali con Paesi come il Togo, il Benin, il Camerun, il Gabon, la Guinea equatoriale e il Congo, al fine di tutelare i nostri interessi commerciali a lungo termine. La terza regione è quella del Corno d'Africa, che tra le altre cose presenta anche l'unica novità, insieme alla missione presso lo stretto di Hormuz, tra le missioni per il 2021. Parlo chiaramente della nuova missione in Somalia, dove un rappresentante italiano prenderà parte alla United Nations assistance mission. Siamo contenti che il nostro Paese, insieme alle organizzazioni internazionali, dimostri di voler continuare a lavorare per il rafforzamento delle Istituzioni somale e del Governo federale di transizione. Il Corno d'Africa, un tempo quadrante nel quale la nostra capacità di proiezione e influenza era prima nel mondo, rimane un'area prioritaria per gli snodi commerciali globali e l'Italia ha il dovere di giocare un ruolo di primo piano. Per concludere, mi sia consentita una rapida menzione all'annuncio della guida italiana della missione in Iraq. Si tratta di un importante riconoscimento per un impegno ventennale, che va onorato anche nel ricordo dei militari italiani che hanno perso la vita combattendo il terrorismo e cercando di stabilizzare un Paese dilaniato da guerre e povertà.
2021-08-04	PD	VattuoneVito	La deliberazione delle missioni, approvata con le risoluzioni oggetto del presente dibattito dalle Commissioni riunite 3ᵃ e 4ᵃ, si inserisce in uno scenario di sicurezza reso più complesso e instabile dalla pandemia. La fase storica che si sta aprendo ha moltissime incognite, come emerso in tutte le audizioni svolte durante l' iter di questo provvedimento. Il rischio molto concreto è che la pandemia accentui le dinamiche di frammentazione e maggiore conflittualità che lo scenario geopolitico già mostrava chiaramente da diversi anni. In particolare, è ancora da esplorare quale sarà l'impatto sui Paesi fragili, con Governi e istituzioni deboli, con condizioni sociali critiche, con conflitti in corso e con sistemi sanitari deboli o inesistenti. Basti pensare a come, analogamente al resto del mondo, il coronavirus abbia portato a una sospensione della maggior parte delle attività economiche e commerciali nel Maghreb, per esempio. Paesi che avevano il turismo e gli investimenti stranieri al centro delle proprie economie hanno visto questi settori azzerati in un contesto già caratterizzato da numerose vulnerabilità. Ed è alquanto dubbia la capacità dei Governi locali di dare una risposta a istanze e rivendicazioni di carattere socio-economico e politico e di proseguire un percorso di democratizzazione. Ne è la prova la crisi di questi giorni in Tunisia, ma anche le agitazioni in Marocco e in Algeria. Il senso del provvedimento di oggi sta nell'assegnare alle Nazioni più avanzate del pianeta, ancora di più che nel passato, il compito di operare congiuntamente, al fine di gestire le instabilità e continuare a sostenere il sistema di governance che ha come riferimento l'ONU e il diritto internazionale. Le linee di azione dell'Italia si fondano su principi base che orientano e sovrintendono alla nostra politica estera di sicurezza; principi che seguiamo da molti anni e che discendono dal secondo periodo dell'articolo 11 della nostra Costituzione. Mi riferisco alla nostra adesione al sistema di relazioni e istituzioni basato sulle Nazioni Unite e sulle altre organizzazioni cui apparteniamo in conformità al diritto internazionale e, quindi, alla nostra scelta per una gestione multilaterale delle crisi e per conferire stabilità, continuità, capacità e programmazione all'azione della comunità internazionale a favore della stabilità e dello sviluppo pacifico. Le missioni internazionali rappresentano un'assunzione di responsabilità per un Paese come il nostro, che si è sempre schierato dalla parte della tutela del diritto internazionale e vanta un impegno di lunghissimo periodo a favore dei diritti umani, per la gestione multilaterale delle crisi e per il rafforzamento delle organizzazioni multilaterali, in uno scenario mondiale sempre più esposto a rischi di conflitto. Tra l'altro, possiamo ben dire che, se vogliamo essere fruitori di sicurezza nell'interesse del nostro Paese, dobbiamo con coraggio e responsabilità contemporaneamente essere produttori di sicurezza. Quindi, il contributo dell'Italia è quello della partecipazione ad oltre 40 missioni, con una presenza media di circa 6.500 unità di personale, con un massimo autorizzato di circa 9.500, con un focus specifico - come indicato dal ministro Guerini in sede di audizione - sul Mediterraneo allargato, che rappresenta una priorità assoluta per il nostro Paese. La faglia identitaria e confessionale che sta attraversando la Penisola arabica favorisce dinamiche di riposizionamento dei principali attori regionali e globali, con possibili ricadute sugli interessi industriali ed energetici nazionali. La rimodulazione dell'impegno statunitense (in Afghanistan, in Iraq e in Siria, ad esempio) e l'attivismo di Turchia e Russia hanno determinato nuovi squilibri che potrebbero essere origine di ulteriori crisi. A proposito di Afghanistan - come viene sottolineato nella risoluzione di proroga - nonostante la conclusione della missione Resolute support, si ritiene che l'Italia debba mantenere una presenza forte nell'ambito di uno sforzo comune della comunità internazionale per garantire il mantenimento dei progressi, in particolar modo con riguardo alla condizione femminile, realizzati finora anche grazie a un impegno gravoso da parte di tanti Paesi dal punto di vista delle perdite di vite umane, prima ancora che dal punto di vista finanziario. Nel Sahel e nel Corno d'Africa l'instabilità politica e le fragilità delle istituzioni statuali costituiscono una fonte di criticità per l'Italia in termini di sicurezza e di possibile avvio di nuovi flussi migratori. Nei Balcani ancora si assiste a una crescente presenza di diversi attori extraeuropei, con pesanti ricadute in termini di influenza politica, ma anche di flussi migratori. A fronte di tali scenari, l'Italia continua a sostenere con convinzione il processo di stabilizzazione in atto in Libia. Credo sia utile ragionare sul motivo della nostra presenza in Libia e avere una visuale completa. L'impegno dell'Italia verso quel Paese, in atto da molti anni, si è sempre svolto in ambito ONU e a favore di un maggior ruolo dell'Unione europea. Abbiamo inteso svolgere per ovvie ragioni un ruolo di primo piano, ma sempre coordinato e con lo sguardo rivolto alle organizzazioni multilaterali che sono il nostro punto di riferimento. Questo sulla base di un presupposto evidente: credo non ci siano dubbi che quella per la stabilizzazione della Libia sia una questione di rilevanza assoluta per le conseguenze sull'equilibrio e la sicurezza del Nord Africa e dell'intero Mediterraneo; questo per l'Unione europea, ma soprattutto per l'Italia. La Libia ha bisogno del massimo sforzo possibile dell'Italia e della comunità internazionale per scongiurare il rischio di una destabilizzazione che sarebbe un disastro; uno sforzo che, per avere successo, non può non essere coordinato e vedere un maggior ruolo dei Paesi dell'Unione europea (su questo interveniamo anche nella risoluzione). Ma, per avere questo risultato, non possiamo non essere noi, per posizione, storia, legami e cultura, ad avere un ruolo speciale. Ci troviamo nel mezzo. Da anni svolgiamo un ruolo speciale senza essere riusciti a raggiungere un più decisivo impegno comune europeo. Il punto è che un nostro arretramento renderebbe la situazione è ancora più difficile. Per essere chiari e per non essere fraintesi, se la cooperazione è indispensabile, non ci sono dubbi che debba basarsi su alcune condizioni in merito ai diritti umani e alla tutela dei più vulnerabili, ma occorre anche essere chiari su altri punti. Le missioni di cooperazione nel loro complesso, comprese quelle bilaterali e tutte quelle su cui interveniamo in Libia, sono inserite nel più ampio impegno politico dell'Italia per contribuire attivamente alla stabilizzazione e pacificazione, senza le quali ben pochi passi potrebbero essere fatti in tema di protezione e diritti umani. La nostra azione in Libia è storicamente e fattualmente indirizzata a favorire un più ampio coinvolgimento della comunità internazionale e, in particolare, dell'Unione europea. Ed è sicuramente necessario operare per garantire in Libia e nei centri di detenzione la possibilità di accesso e di azione alle organizzazioni internazionali che operano nel campo dell'immigrazione e dell'assistenza umanitaria. Con queste premesse, nella risoluzione di proroga, in relazione all'obiettivo di potenziare il coinvolgimento europeo sul tema Libia, è stato inserito un impegno al Governo rivolto, dalla prossima programmazione, a verificare le condizioni per il superamento della missione di assistenza alle istituzioni libiche preposte al controllo dei confini marittimi - di cui alla scheda 48 - trasferendone le funzioni ad altre missioni, con l'obiettivo, appunto, di consolidare il ruolo dell'Italia in Libia e potenziare il coinvolgimento europeo. Questo per sottolineare come la partecipazione dell'Italia alle missioni internazionali sia non solo un elemento fondamentale della nostra politica estera di difesa, ma anche uno dei nostri tratti identitari nel quadro di relazioni bilaterali, di adesione a trattati, accordi e legami che caratterizzano la nostra collocazione e le nostre priorità nel contesto internazionale. Concludo formulando un ringraziamento alle nostre Forze armate per l'impegno dimostrato, con serietà e professionalità riconosciuta a tutti i livelli, ribadendo ancora una volta che il nostro Paese vanta un impegno di lungo periodo, rimanendo tra i più importanti Paesi contributori, sia in termini di personale impiegato sia per quanto concerne il contributo finanziario. Le Commissioni affari esteri e difesa riunite hanno valutato favorevolmente i contenuti della deliberazione del Consiglio dei ministri. Sono state accolte alcune istanze emerse nel corso del dibattito, alcune già evidenziate. In un'altra viene rilevata l'esigenza di verificare una maggiore semplificazione del procedimento di autorizzazione parlamentare per l'avvio e la proroga delle missioni internazionali, ritenendo - come ribadito nella risoluzione - che, anche a seguito delle criticità emerse durante i primi anni di applicazione della legge quadro, sarebbe opportuno valutarne un intervento di adeguamento. Con quanto premesso, le Commissioni riunite propongono all'Assemblea di autorizzare le missioni e le attività di cui alla deliberazione del Consiglio dei ministri nei termini previsti dalle risoluzioni all'esame del Senato. PRESIDENTE. Il relatore, senatore Vescovi, ha chiesto di integrare la relazione scritta sul documento XXIV, n. 49. Ne ha facoltà.
2021-09-07	FdI	LaRussaIgnazio	Venendo all'altro aspetto, noi immaginiamo che questa fase, come ha detto correttamente il senatore Casini, sia completamente nuova; una fase in cui l'Europa dovrà avere un peso diverso, perché diverso è il ruolo della NATO, che è già cambiato dopo il 2011: non c'è più stata una sola missione internazionale, dopo quella in Libia del 2011. È un Europa attrezzata. Non è questa Europa, per questo noi parliamo di confederazione europea, a cui siano riservati dei compiti veri di difesa, di politica estera, certo di gestione del fisco e della moneta, certo delle grandi questioni anche di immigrazione, ma che per il resto sia rispettosa delle peculiarità di ogni Nazione. Oggi una confederazione europea, come dice il generale Graziano (attuale presidente del Comitato militare dell'Unione europea) in una sua recente intervista, non può non essere prioritaria nell'agenda politica europea. Noi ci aspettiamo che contestualmente una politica per una difesa comune cammini insieme a una necessaria politica estera comune, perché l'una senza l'altra non serve assolutamente a nulla. È questa l'ambizione di un'Europa seria, di un'Europa che ci piacerebbe, che fa le cose importanti invece di accodarsi soltanto alle decisioni degli americani, che hanno sbagliato non solo la gestione del ritiro. Infatti, il ritiro non si poteva e non si doveva fare in base ai tempi.
2021-09-07	LN	FuscoUmberto	Come partito, sin dagli esordi dell' escalation degli eventi che si sono susseguiti dopo il ritiro delle truppe americane dall'Afghanistan, abbiamo espresso la necessità di dover riferire al Parlamento o alle Commissioni difesa, come è successo, per discutere della crisi geopolitica che sta investendo l'area e dei riflessi geopolitici che questa avrà nel contesto internazionale, con particolare attenzione al nostro Paese. Ciò cui abbiamo assistito e cui stiamo continuando ad assistere è uno scenario drammatico, come drammatico è da intendersi il crollo del Governo afghano e delle sue istituzioni, che con grande impegno e fatica, con ingenti risorse economiche, con capacità diplomatiche e anche con la perdita di numerose vite di nostri militari, abbiamo contribuito a costruire negli ultimi venti anni. È evidente e innegabile che quanto avvenuto in Afghanistan rappresenti una sconfitta per l'intera comunità internazionale e richieda ora un'analisi e una seria riflessione sugli errori commessi dall'Occidente, in primis dagli Stati Uniti d'America di Biden e, a cascata, dagli altri Paesi impegnati in Afghanistan, che hanno dovuto far fronte a una ritirata che ha consentito la repentina ripresa del potere da parte dei talebani. Tali eventi hanno evidenziato i grandi limiti delle potenze occidentali, anche in termini di capacità di previsione rispetto a quanto sarebbe avvenuto all'indomani del ritiro delle truppe. Quanto è avvenuto in Afghanistan impone al nostro Paese una seria riflessione sul ruolo che l'Italia e gli altri Stati europei rivestono all'interno dell'Alleanza atlantica. È un'alleanza di cui facciamo convintamente parte, ma che forse, a causa del retropensiero di una certa parte politica, abbiamo sempre vissuto in maniera esageratamente passiva. All'interno dei confini dell'Alleanza atlantica sono rappresentati anche i nostri interessi: perseguirli, insieme al nostro alleato strategico per eccellenza, gli Stati Uniti, deve essere un imperativo per la nostra politica estera del futuro. Proprio per questo è essenziale prodigarsi nel portare con forza i nostri interessi anche in questa sede multilaterale, che nella storia contemporanea ha visto l'Italia tra i primi Paesi per impegno, risorse, uomini e vite sacrificate. È necessario ripensare l'Alleanza, con la volontà condivisa e ormai palesata di giungere ad un nuovo documento strategico della NATO, nel breve periodo. Questa deve essere un'opportunità, che non possiamo lasciar correre. Il mondo sta cambiando in fretta e le grandi sedi multilaterali di cui facciamo parte, Unione europea in primis, hanno un'impalcatura di regole che risultano stantie ed anacronistiche. Lo stesso impegno che tutti noi - o quantomeno una buona parte di questa Assemblea - abbiamo palesato nella volontà di riscrivere le vecchie regole economiche dell'Unione europea, superate dalla storia, dobbiamo palesarlo anche nella volontà di giungere ad un rinnovamento del concetto strategico dell'Alleanza atlantica. In questa riscrittura di regole e linee guida è fondamentale avere il coraggio di impegnarsi. L'Europa finora non è stata in grado di gestire la crisi afghana e deve ora riguadagnare una nuova credibilità nella gestione della situazione. L'Italia ha ora l'opportunità di rivestire un ruolo centrale, a partire dalla prossima riunione del G20, presieduto dal nostro presidente del Consiglio, Mario Draghi, a cui chiediamo di voler allargare la partecipazione anche a quei Paesi non invitati che possano contribuire alla serenità dell'area. Non possiamo consentire che la Cina investa, come già sembrerebbe abbia iniziato a fare, nel Paese centro-asiatico, nella sua ricostruzione e nel settore minerario, riconoscendo magari il Governo talebano e il neocostituito emirato islamico, sancendo di fatto il loro controllo dell'area. Non può essere di certo una soluzione quella prospettata da alcuni esponenti politici, per cui può essere preso in considerazione un riconoscimento di tale Governo da parte del nostro Paese o l'avvio di un dialogo con i talebani, illudendosi che essi possano rivelarsi diversi da ciò che in realtà sono, dimenticando le esecuzioni a cui ci hanno abituato, i nostri connazionali morti per combatterli, le condizioni medievali in cui vorrebbero far tornare a vivere il Paese e la loro considerazione delle donne. Oltre alla questione geopolitica e al ruolo che intende svolgere l'Italia nel contesto internazionale e a quelle che saranno le opportune riflessioni anche sulle altre missioni in cui siamo coinvolti, evitando l'eventualità che possa verificarsi quanto avvenuto in Afghanistan, ci piacerebbe sapere come intenda muoversi il Paese con riferimento ai rimpatri e agli ingressi in Italia. Riteniamo che si debbano assolutamente mettere in sicurezza coloro che negli anni hanno collaborato per rendere l'Afghanistan un Paese democratico e allo stesso tempo auspichiamo che la comunità internazionale intervenga rapidamente, per evitare che la fuga dai talebani si trasformi in un esodo incontrollato, che avrebbe conseguenze drammatiche in termini di vite umane. Ricordo infatti che, prima degli ultimi eventi, erano già oltre 700.000 gli sfollati interni e ora sono 2,5 milioni, stando alle ultime stime, coloro che intendono abbandonare il Paese. Senza una pianificazione seria e condivisa tra tutti gli Stati, rischiamo che le fughe si trasformino in un esodo disordinato, con enorme pregiudizio per chi fugge e per i Paesi di destinazione. Bisogna altresì scongiurare il rischio di infiltrazione terroristica attraverso l'immigrazione illegale e su questo i Servizi e le intelligence dovranno mostrare un'attenzione e una capacità ben superiori rispetto a quelle messe in atto nella mia Provincia, Viterbo, dove non si è stato in grado di prevenire, intercettare e impedire che oltre 10.000 persone, con migliaia di macchine e camper provenienti da tutta l'Europa, occupassero un terreno privato, e per lo svolgimento di un rave in cui morte, droga e malori si sono susseguiti per oltre sei giorni. In uno dei tanti discorsi alla Nazione fatti durante i tragici eventi in Afghanistan, Biden ha usato un termine significativo con riferimento alle future traiettorie del terrorismo internazionale. Ha detto letteralmente che il terrorismo si è diffuso come una metastasi nel mondo. È una visione corretta: la frammentazione e la fluidità dei grandi brand del terrorismo dall'ISIS ad al Qaeda è una forma di realtà conclamata. PRESIDENTE. Per cortesia, concluda. FUSCO (L-SP-PSd'Az). Sto concludendo, Presidente. È al contempo un pericolo. I confini del contrasto al terrorismo sfumano, il pericolo cambia e devono cambiare le nostre capacità di risposta. Nel concludere, signor Presidente, ricordo che la lotta al terrorismo, iniziata nel 2001 in Afghanistan, ha messo a durissima prova la tenuta di al Qaeda, che ha sofferto l'eliminazione dei suoi principali esponenti e si è indebolita enormemente. Adesso al centro dell'Asia ritroviamo un Paese allo sbando, con al potere quegli stessi guerriglieri che diedero casa, ospitalità e risorse ad al Qaeda permettendole di infiammare il mondo. Serve grande attenzione e occorre ribadire che la priorità della classe politica italiana ed europea nei prossimi anni è quella di mettere in sicurezza il nostro Paese e il nostro continente. La storia ci ha insegnato cosa vuol dire sottovalutare i problemi; non cadiamo nello stesso errore.
2021-09-07	LN	IwobiTonyChike	Non possiamo rischiare che l'Europa resti ai margini della politica estera o, peggio ancora, che subisca le decisioni di altre potenze mondiali. Ora ci troviamo ad affrontare le conseguenze della crisi. Dovremo tutelare i veri profughi, come contemplato anche dalle linee guida della nostra politica sull'immigrazione, attraverso uno sforzo comune e condiviso da tutti i Paesi dell'Unione europea, senza dimenticare che dobbiamo trovare un'identità e una visione comunitaria in politica estera e non solo per combattere terrorismo e garantire la libertà e i diritti conquistati.
2021-09-07	LN	IwobiTonyChike	Questo è il momento di agire e non più di parole inutili. Il rapido disimpegno dell'Occidente in Afghanistan e la contestuale ascesa dei talebani non può renderci ciechi e indifferenti innanzi alle scene cui abbiamo assistito. È, infatti, intollerabile limitarsi ad assistere a manifeste violazioni dei diritti umani e della rule of law, unitamente a tragiche scene di un'imminente crisi umanitaria in corso. Tutto ciò non può che essere fonte di imprevedibili rischi globali legati a una situazione di assoluta instabilità e incertezza, in aggiunta a quelle libica, siriana e libanese. Il Parlamento deve essere il luogo di dialogo e discussione competente in quanto casa della democrazia. Ciò deve avvenire sia nelle scelte strategiche e tutele dei veri profughi, sia nella tutela del diritto del popolo italiano a vivere al sicuro dal rischio di immigrazione incontrollata e soprattutto di potenziali terroristi. Mai come oggi in questa sede serve una visione lucida dell'effettiva evoluzione dello scenario della crisi umanitaria e geopolitica affinché si possa arrivare a una condivisione di responsabilità tra tutti i Paesi coinvolti abbracciando due specifiche linee direttrici: la tutela dei diritti umani e la tutela della sicurezza internazionale. Esprimo, infine, un sentito ringraziamento alle nostre donne e ai nostri uomini che sono stati impegnati in Afghanistan. Penso a militari, poliziotti e civili che hanno svolto un immenso lavoro in quello che si è rivelato uno scenario estremamente complicato nello scacchiere globale. Un commosso pensiero va a chi è caduto per servire il nostro Paese
2021-09-15	LN	RomeoMassimiliano	Dibattiamo in modo più tranquillo e moderato e riusciremo a convincere le persone dubbiose, anche perché la necessità di questa esasperazione si potrebbe capire e comprendere se fossimo un Paese con una bassa adesione alla campagna vaccinale e invece l'Italia risulta essere forse il Paese col più alto numero di vaccinati. Non si ravvede quindi la necessità di tale continua esasperazione, visto che si parla solo di questo tema. Ormai a monopolizzare i dibattiti sono solo il green pass e i vaccini, eppure dovremmo parlare dell'aumento delle bollette elettriche, dell'immigrazione, della riforma del catasto, della tassazione e di alcune riforme. Sembra però che di questi temi non si parli più e forse sarebbe il caso di riportare tutto a una dimensione più moderata, parlando anche di tanti altri argomenti. Seguendo la politica da molti anni, mi hanno sempre detto che dalle emergenze si esce con la coesione nazionale, visto che in passato si parlava di concertazione con sindacati e imprese e di concordia nazionale, altrimenti non si spiegherebbe il fatto che sia stato istituito un Governo di unità nazionale, con dentro tutte le forze politiche. Questa quindi è la strada che ci deve assolutamente guidare e non a caso Matteo Salvini e noi della Lega abbiamo parlato di green pax, proponendo cioè di lavorare tutti insieme per uscire da questa emergenza, cercando di confrontarci senza esasperare troppo i toni. Questo è l'appello che facciamo e, rivolgendomi a tanti colleghi che ho ascoltato in numerosi interventi in quest'Aula, ricordo che comunque la libertà di espressione dovrebbe essere sempre difesa. Quello che notiamo è che oggi basta che chiunque avanzi anche un solo dubbio o un minimo di analisi critica su quanto sta accadendo, perché venga messo subito alla gogna mediatica, considerato un no vax, un ignorante e un incapace, e debba addirittura perdere tutti i diritti di cittadinanza. Questo avviene anche di fronte a interventi di filosofi, professori e docenti anche appartenenti allo stesso mondo della sinistra. Penso invece che come parlamentari - questo è il mio invito - dovremmo sempre tenere presente che bisogna difendere la libertà di espressione, garantita dalla nostra Costituzione. Allo stesso modo invito tutti, nel rapporto tra diritti come quello alla salute e le varie libertà previste all'interno della Costituzione, a cercare di lavorare tutti insieme, affinché ci sia un vero e proprio equilibrio, per evitare il rischio di non tutelare alcuni diritti, che pure sono sanciti dalla Costituzione, come quello allo studio o al lavoro (visto che la Repubblica italiana è fondata sul lavoro), o alcune libertà garantite a livello costituzionale. Quindi, solo con un po' di equilibrio e con un po' di pazienza riusciremo ad andare in quella direzione, cercando in tutti i modi di rispettare anche chi non la pensa come noi. Concludendo, visto che si è parlato del messaggio di ambiguità, ricordo che su questi temi in tutti i partiti e in tutto il Paese ci sono inevitabilmente sensibilità diverse: non si tratta infatti di temi politici storici che il centro, la destra o la sinistra portano avanti con posizioni storiche consolidate nel corso degli anni. Le Lega su questo tema viene accusata di proporre messaggi non chiari, ma nei fatti ha votato a favore del green pass in Consiglio dei ministri e alla Camera dei deputati e oggi voterà la fiducia, se verrà posta, oppure il provvedimento, se non verrà posta. Questi sono i fatti. Poi è giusto e corretto dare spazio in Parlamento anche a sensibilità diverse che ci possono essere all'interno non solo di un partito, ma di tutto il Paese.
2021-10-19	FI	GasparriMaurizio	Noi apprezziamo il Presidente del Consiglio, ma ci metta un po' di faccia sui temi dell'immigrazione e della sicurezza. È un Governo nato per vaccinare e per fare i piani per l'Europa; però anche queste sono questioni.
2021-10-19	FI	GasparriMaurizio	Noi invitiamo il Governo a non sottovalutare nulla. Inviterei il signor Ministro e anche il Presidente del Consiglio ad accettare una proposta che Forza Italia fa da tempo: un incontro di maggioranza con i Ministri competenti sui temi dell'ordine pubblico e dell'immigrazione.
2021-10-20	FI	GalloneMariaAlessandra	Signor presidente Alberti Casellati, presidente Draghi, membri del Governo, colleghi, «abbiamo bisogno di un'Unione europea forte ed efficace, un'Unione europea che sia leader globale nella transizione verso uno sviluppo sostenibile, climaticamente neutrale e trainato dal digitale. Occorre un'Unione europea nella quale ci possiamo tutti identificare, certi di aver fatto tutto il possibile a beneficio delle generazioni future. Insieme possiamo raggiungere quest'obiettivo». Non sono parole mie, presidente Draghi, ma del presidente Sergio Mattarella, che le indirizzava ai cittadini dell'Unione in occasione della Giornata dell'Europa, il 9 maggio scorso, facendoci riscoprire l'importanza e la forza di un'Europa unita e solidale; quella che sospende il Patto di stabilità, che rivede le regole per fronteggiare unita il flagello della pandemia, che decide di governare insieme le conseguenze economiche, con un programma di investimenti finanziato per la prima volta con un debito comune. Vorrei soffermarmi su un punto, che ritengo fondamentale e che abbraccia ogni argomento, dall'immigrazione, all'energia, alla digitalizzazione, al tema del Covid-19: il ruolo centrale della valorizzazione della nostra materia prima imprescindibile, il capitale umano.
2021-10-20	FI	RonzulliLicia	e lo possiamo fare anche grazie all'allentamento delle maglie del patto di stabilità europeo, una scelta giusta, tanto più perché è in atto una pandemia, con tutte le sue conseguenze sanitarie, economiche e sociali, che rende necessaria una politica sinergica e realmente comune tra i vari Stati dell'Unione, anche sul fronte dell'immigrazione.
2021-10-20	FdI	RautiIsabella	Signor Presidente, signor presidente Draghi, signori del Governo, colleghi, abbiamo ascoltato le sue comunicazioni, presidente Draghi, in relazione al Consiglio europeo di domani e abbiamo presentato una risoluzione che ci auguriamo venga approvata, perché nelle sue premesse e negli impegni che chiede al Governo essa si riferisce a tutti e sei i punti dell'ordine del giorno che discuterete domani; ma contiene anche, la nostra risoluzione, alcuni suggerimenti rispetto a quello che lei, signor Presidente, nelle comunicazioni invece non ha detto. Quello che colpisce è che la sua comunicazione, anche suggestiva in taluni passaggi, che poi dirò, è costruita giornalisticamente, ovvero con enunciazioni di titoli, ma manca sempre il come e il quindi. Il metodo di enunciazione dei titoli va bene, forse, per un Consiglio dei ministri, che deve dire sempre di sì, ma non va bene per un Parlamento. Per esempio, lei ha dedicato alla questione vaccini pochi minuti, i primi cinque del suo intervento. Ha giustamente sottolineato il successo della campagna vaccinale italiana, che ha definito più spedita della media europea. Fratelli d'Italia ha sempre sostenuto i successi della campagna vaccinale e non è un caso che tali successi siano iniziati dopo la sostituzione dell' ex commissario Arcuri e della sua mala gestione. Mi consenta solo un inciso: le tornerà utile in questi giorni rivedere quel dossier che le consegnammo, come delegazione di Fratelli d'Italia, durante un incontro. Tale dossier ricostruiva puntualmente quelle che, già allora, a noi sembravano evidenti opacità, per non dire di più, nella gestione commissariale dell'emergenza epidemiologica. Torniamo ad oggi. Concordiamo sull'esigenza, lo cito testualmente, di evitare quello che lei ha elegantemente definito protezionismo sanitario, che però ha avuto il significato, molto più pressante e meno elegante, di limitazioni delle libertà personali, di costi umani, esistenziali ed economici elevatissimi. Ci chiedevamo, presidente Draghi, se lei domani, al Consiglio europeo, relativamente al Covid-19, porterà come modello quello che il suo Governo, unica nazione in Europa insieme alla Grecia, ha fatto con l'estensione dell'obbligo di green pass ai luoghi di lavoro, con le conseguenze drammatiche che sono sotto gli occhi di tutti e che non sfuggiranno neanche a Bruxelles. E se è condivisibile - e lo è - l'impegno europeo, detto Covax, nei confronti dei Paesi a basso reddito, non si dimentichi, Presidente, che il Covax serve anche qui, con la stessa logica, perché sono tante e in aumento le sacche di emarginazione sociale ed economica, anche di quelle persone che liberamente manifestano scegliendo di non vaccinarsi. Infatti, in una Repubblica fondata sul lavoro (articolo 1), creare il precedente, come si sta facendo, che per lavorare serva un lasciapassare del Governo è inaccettabile e contraddice anche il principio di non essere discriminati sul posto di lavoro, così come vuole la Costituzione e come richiesto anche dall'Unione europea, che domani lei incontrerà in questo Consiglio. Presidente, in piazza manifestano pacificamente persone che hanno dubbi e che dovrebbero essere convinte e accompagnate. Non possiamo liquidare chiunque abbia dubbi sul green pass e sulla sicurezza dei vaccini come un criminale; lasciamo stare gli agitatori, ma nella stragrande maggioranza sono persone che manifestano pacificamente e dovrebbero farlo liberamente. Non vorremmo che con ciò si distraesse l'attenzione da quanto, invece, non è stato fatto, per esempio, per potenziare i mezzi pubblici o nelle scuole per evitare le classi pollaio. Sono pochi, Presidente, i minuti dedicati a un tema gigantesco come quello dell'immigrazione, rispetto al quale lei ha sostenuto - ed è vero - che i Paesi europei hanno preso atto dei rischi connessi ai flussi migratori irregolari e ha aggiunto che bisogna difendere le frontiere, comprese quelle marittime. Giusto, Presidente: peccato non aver sentito nulla su come farlo, visto l'aumento, ormai fuori controllo, degli sbarchi dei migranti, in assenza di un (non lo chiamerò "blocco" per non irritarvi) presidio navale, che impedirebbe a monte le partenze. Neppure ha detto nulla su come fermare gli arrivi in Europa dalla rotta balcanica e ha omesso di dire, come ha puntualizzato il collega Ruspandini, che c'è stata una lettera appello da parte di dodici Paesi europei, che hanno chiesto finanziamenti destinati alla difesa dei confini esterni, richiesta che l'Italia dovrebbe sottoscrivere. È bello sentirle dire che l'Unione europea deve fare di più; Presidente, lei non c'era, ma noi lo diciamo da anni. Ci accontenteremmo che l'Unione europea, invece di fare di più, iniziasse magari a fare qualcosa, visto che non ha mai fatto niente, lasciando l'Italia sola - sola!
2021-10-20	FdI	RuspandiniMassimo	È chiaro che questo non basta e l'Unione europea deve aiutare e contribuire alla difesa dei nostri confini: non basta riempire di soldi Erdoğan, ci vuole molto di più: deve esserci uno sforzo condiviso. Siamo o non siamo un'unione? Per risolvere i problemi, la prima cosa da fare è riconoscerli e non far finta che non esistano, perché l'immigrazione irregolare e incontrollata non arriva solo nell'Est europeo. In Italia, dal 1ᵒ gennaio al 15 ottobre 2021, sono sbarcati 49.235 migranti irregolari, praticamente il doppio rispetto allo stesso periodo del 2020 e sono sestuplicati rispetto al 2019, senza contare naturalmente quelli che attraversano la rotta balcanica, con gli sbarchi fantasma. Ovviamente non possiamo costruire un muro con la Libia, ma dobbiamo ragionare su un nuovo modo, finalmente efficace, di difendere i confini dell'Unione europea, terrestri o marittimi che siano, finanziando, come già proposto da Fratelli d'Italia, gli Stati da cui partono i migranti irregolari solo se bloccano realmente le partenze e non riempiendo di soldi chi lo promette soltanto.
2021-10-20	LN	BergesioGiorgioMaria	Signor Presidente del Consiglio, colleghe e colleghi, il Consiglio europeo convocato per domani e venerdì andrà ad affrontare delle tematiche importanti: la pandemia, il digitale, il clima, la biodiversità, i prossimi vertici con Asia ed Europa, i prezzi dell'energia, l'immigrazione.
2021-10-20	LN	BergesioGiorgioMaria	Sul tema immigrazione, signor Presidente, i dati parlano chiaro: dall'inizio dell'anno sono sbarcati sulle nostre coste 50.450 clandestini irregolari (dato al 19 ottobre 2021), il tutto mentre la tanto invocata solidarietà europea non decolla assolutamente, lasciando il nostro Paese completamente solo. Nello stesso periodo del 2020 si sono registrati 26.168 ingressi e nel 2019 9.148. Le ricordo, signor Presidente, che la difesa dei confini nel 2019 è costata all'allora ministro Matteo Salvini ben due processi: un fatto senza precedenti nella storia repubblicana.
2021-10-20	PD	AlfieriAlessandro	Mi avvio a concludere il mio intervento sul tema non dei muri, ma dei ponti: il tema migrazione. Penso che l'Italia abbia fatto bene a fare quello che ha fatto: il soccorso in mare; la dimostrazione anche simbolica che mettiamo in campo, il principio di solidarietà e, insieme, l'equa ripartizione delle responsabilità, che già è scritta dentro i Trattati e oggi dobbiamo trovare il coraggio di fare un passo in più. Lei lo ha detto nel suo intervento. Occorrono quindi non solo il contrasto e la prevenzione dei flussi irregolari; sfatiamo questo tabù e cominciamo a ragionare di immigrazione regolare, non solo per i corridoi umanitari, come ha detto, per chi scappa da guerre e persecuzioni politiche, ma anche legandola a un ragionamento di demografia, di welfare e di invecchiamento della popolazione. Perdiamo popolazione e, in vista del 2030, rischiamo di avere 4 milioni di persone in meno. L'immigrazione non serve neanche più a colmare il saldo tra nati e morti: negli ultimi anni, abbiamo perso popolazione. Se non ragioniamo anche in termini di quote da Paese maturo, di cosa ha bisogno il nostro settore produttivo e di come dev'essere aiutata la curva della demografia, rischiamo di perdere una partita fondamentale. Mi soffermo infine sull'attuazione dei piani. È giusto essere severi: abbiamo messo 6 miliardi sulla rotta balcanica ed è inaccettabile che si mettano solo 500 milioni sul trust fund per l'Africa.
2021-10-20	PD	AlfieriAlessandro	Su questi temi dell'immigrazione discuteremo - perché, come dicevo prima, non bastano la sua credibilità e il lavoro del Governo - anche all'interno della Conferenza sul futuro dell'Europa: non lasciamola andare così, perché in Germania ci sarà una nuova leadership, che avrà bisogno di affermarsi, e in Francia penseranno alle elezioni. Sull'Italia ci sono molte aspettative e possiamo sfruttare anche quell'occasione per far passare messaggi importanti. Oggi non si vince da soli, ma insieme, come Europa unita.
2021-11-02	FI	BinettiPaola	Se tutta questa parte che riguarda l'eccellenza delle intelligenze che si muovono in Europa alla ricerca di soluzioni altamente innovative la dice lunga su come l'Europa possa essere lo scrigno veramente potente dello sviluppo e del motore nel mondo intero, d'altra parte, proprio la capacità attrattiva dell'Europa ci dice quanto sia necessario per noi tornare a riflettere - anche questo è molto chiaro nella legge - sulla capacità di accoglienza e accettazione in termini di politiche dell'immigrazione. Queste richiedono uno sguardo che molte volte abbiamo sentito come critico e ostile nei nostri confronti, come se l'Italia fosse l'unico referente di questo modello. Sbarcano dove? In Italia. Arrivano dove? In Italia. Da dove è difficile andar via? Dall'Italia. La legge europea ci dice che serve una prospettiva europea che guardi all'immigrazione con la capacità di cogliere, là dove ci sono, le opportunità di lavoro e tutte le possibilità di inclusione sociale e di ricongiungimento familiare a cui si fa espresso riferimento nella norma. Tutto ciò richiederà la possibilità di immaginare un mondo un po' più giusto.
2021-11-03	FdI	FazzolariGiovanbattista	Ci scandalizziamo invece perché si tratta della struttura che aveva formalmente scritto una lettera al presidente di un partito, Giorgia Meloni di Fratelli d'Italia, dicendole che doveva cambiare i messaggi che dava in tema di immigrazione. Per quella struttura non c'è stato alcun problema ad utilizzare la legge europea per assumere ulteriori tre persone, nonostante questa non sia la legge di bilancio; invece la videosorveglianza in strutture dove la videosorveglianza servirebbe non si può fare perché questa non è la legge di bilancio. Questo è un ulteriore motivo per confermare il voto favorevole di Fratelli d'Italia a questo emendamento.
2021-11-03	FdI	FazzolariGiovanbattista	Il primo prevede di dare concretezza a quanto chiesto dall'Unione europea, vale a dire di adoperarsi per difenderne i confini esterni e contrastare l'immigrazione illegale di massa. Anche questo, infatti, non è scontato: la Sinistra italiana crede sia giusto aprire i confini all'immigrazione illegale di massa, ma l'Unione europea non è d'accordo e in ogni sede dice agli Stati membri, ma soprattutto all'Italia, di controllare i propri confini. Pensiamo che questo debba essere fatto, anche per non far diventare l'Italia il campo profughi d'Europa, quindi chiediamo un impegno concreto del Governo su questo.
2021-11-03	FdI	FazzolariGiovanbattista	L'Europa ci chiede poi di controllare i confini esterni dell'Unione europea; cosa che tutti fanno e che l'Italia invece non fa. Da inizio anno sono sbarcati illegalmente in Italia più di 50.000 clandestini. Nel 2019, nello stesso periodo, con Salvini al Ministero dell'interno, invece dell'attuale ministro Lamorgese, ammontavano a 8.400; sei volte di meno. A tale proposito poniamo un problema al resto d'Europa, che infatti chiede all'Italia di rispettare il Patto per la migrazione, controllando i propri confini. Dodici Stati europei hanno firmato una lettera chiedendo alla Commissione di poter utilizzare fondi europei per costruire barriere per fermare l'immigrazione illegale di massa. Noi di Fratelli d'Italia pensiamo che il Governo italiano debba firmare quella lettera, perché così potremmo avere risorse europee per bloccare, per esempio, la partenza dei barconi dal Nord Africa, invece di chiedere soldi all'Unione europea per accogliere sempre più immigrati illegali.
2021-11-03	LN	BossiSimone	Lo fa attraverso una nuova politica del dialogo, attraverso soluzioni condivise e alcune di queste soluzioni le abbiamo indicate nei pareri formulati nelle Commissioni competenti in materia di immigrazione proprio durante l'analisi della relazione programmatica, e per questo ringrazio il relatore e la Commissione, visto che a sorpresa sono state votate a larga maggioranza.
2021-11-03	LN	BossiSimone	Per questo si accolgono con favore i passaggi dedicati allo sviluppo delle partnership con i Paesi del vicinato meridionale, che si leggono nella relazione. È importante ridare la giusta centralità al Mediterraneo - come si legge sempre nella relazione - ma soprattutto è importante che tali propositi si traducano, una volta per tutte, in impegni concreti. È dunque fondamentale mantenere le allocazioni finanziarie dei fondi per la dimensione esterna dell'Europa concentrate nello scacchiere meridionale, in particolare nei confronti dei Paesi del Nord Africa, perché soprattutto in tema di stabilizzazione del Nord Africa e immigrazione il nostro Paese non potrà mai fare affidamento sull'intera Unione europea. Abbiamo già visto cosa comporta demandare i nostri interessi strategici sul Nord Africa in sede europea. Il caos post 2011 credo rappresenti un grande insegnamento, da non ripetere. Al contrario, l'Italia potrebbe muoversi in partnership con la Spagna, un Paese che ha interessi convergenti con i nostri. Inoltre, più che ipotizzare improbabili progetti di autonomia strategica con l'Unione europea o eserciti comuni, sarebbe importante per l'Italia riportare l'attenzione della NATO nella cooperazione tra le due organizzazioni, che possono essere complementari su molti aspetti, relativi alla sicurezza e allo sviluppo dei partenariati. Sulla questione della Libia, è ormai conclamato il terreno di scontro tra due potenze, Turchia e Russia, con l'Italia uscita completamente di scena dal punto di vista militare. Detto questo, possiamo però avere un ruolo economico importante: le nostre aziende e le istituzioni libiche vogliono la nostra presenza e il nostro know-how. Puntare sullo sviluppo economico di questa terra vuol dire fare prevenzione per la nostra sicurezza. Per quanto riguarda la Tunisia, il dato importante e sintomatico della poca accuratezza che il nostro Paese concede alla politica estera è il fatto che, in 187 pagine di relazione programmatica, non sia nominata la Tunisia, e questo per me è un errore molto grave. Si tratta di un Paese che sta implodendo dal punto di vista economico, sociale e politico, con una disoccupazione giovanile che arriva al 30 per cento e che, durante la pandemia, ha visto chiudere un terzo delle proprie piccole e medie imprese. In questo tessuto sociale, che si sta disintegrando, è bene ricordare che la Tunisia è il Paese che ha dato più combattenti alla causa jihadista, in Siria e in Iraq, e che rappresenta già oggi la principale quota di provenienza dei migranti nel nostro territorio. Nel 2020 la Tunisia è stata dichiarata Paese di origine di quasi il 38 per cento dei migranti sbarcati in Italia, confermando oltretutto un fenomeno in forte aumento negli anni precedenti. Si tratta di un Paese che è sull'orlo della disintegrazione socio-economica, confinante con la Libia, distante solo 78 miglia della Sicilia e 39 miglia da Pantelleria. Nonostante tutto, questo è un tema non considerato nel nostro dibattito politico. C'è poi la questione della Cina: al contrario dello scenario nordafricano, il contenimento della Repubblica popolare cinese deve essere un tema di interesse europeo. In questo contesto la UE non deve avere ambiguità nell'allinearsi agli interessi transatlantici. È un bene che nella relazione programmatica si evidenzi l'importanza di stringere accordi con gli alleati nello scenario asiatico, come in Corea del Sud e in Giappone; meno bene, però, che non vi sia menzione dei rischi collegati all'ascesa cinese. Anche l'Unione europea deve svolgere la sua parte e nella definizione delle Strategic compass, il documento sulle future priorità strategiche dell'Unione su difesa e sicurezza, che avverrà nel 2022, sarà fondamentale ricavare un ampio spazio sui rischi connessi all'espansionismo militare ed economico della Cina. Per finire, vorrei fare un passaggio sul patto di stabilità. Si apprende che nella primavera del 2022 la Commissione europea punta a mettere in campo una sua proposta per rendere sostenibile il percorso di riduzione dei debiti pubblici. Le ripercussioni economiche della pandemia non finiranno in breve tempo e sono diversi gli esponenti europei che ribadiscono come questo non sia più il tempo dell'austerità. La Commissione europea ha ipotizzato la possibilità di scorporare dal rapporto tra deficit e PIL gli investimenti green, proposta che come Gruppo abbiamo portato in diverse risoluzioni, anche nel corso della presente legislatura. Questo approccio va mantenuto e allargato a diverse tematiche. Gli investimenti che riguardano e tutelano il futuro della stessa UE vanno il più possibile incentivati.
2021-11-03	LN	BossiSimone	Signor Presidente, "eppur si muove" disse Galileo Galilei, e fu subito accusato di eresia. Il titolo del provvedimento in esame è tutto un programma ("Legge europea 2019-2020"), iniziato in Senato a ottobre 2020, già in forte ritardo, trasmessoci dalla Camera. Oggi forse fa un passo in avanti, dopo un anno esatto. Eppur si muove, sì, certo; ma si muove lento, come il nostro Paese. Spero che, grazie al mio emendamento, accolto dal Governo e votato dalla Commissione, si possa mettere in ordine anche questo pasticcio burocratico che dura da anni. Finalmente avremo una legge europea e una legge di delegazione europea su questi banchi ogni sei mesi e non più ogni due anni. La nostra, vista da fuori, sembra la cartolina di una Nazione ancora in bianco e nero, che cerca di viaggiare dentro un sistema europeo che invece va veloce; così veloce da comunicare in 5G, così veloce da ragionare in digitale. E lo dico con grande rammarico, perché le potenzialità per correre le abbiamo, ma - ahimè - siamo sempre fermi come quella cartolina in bianco e nero, bella da vedere, romantica e nostalgica, ma purtroppo completamente fuori dal tempo. Voglio prendere ad esempio un tema molto caro a noi come l'immigrazione, da anni presente allo stesso modo e con le stesse parole nelle linee programmatiche 2019, 2020 e 2021, senza una parola di novità. Se dovessimo comparare i dati fra il 2019 - allora era Ministro Salvini - e il 2021 - oggi è Ministro Lamorgese - oltre a non esserci dati su rave party abusivi da 6.000 persone in piena emergenza sanitaria che nessuno vede, nell'intervallo di tempo che va dal 1° gennaio al 2 novembre dei rispettivi anni a seguire la differenza del numero degli sbarchi è significativa. E simboleggia senza dubbio un approccio nel contenimento dell'immigrazione illegale che il nostro Governo attuava con successo.
2021-11-10	FI	VitaliLuigi	Non siamo usciti dal tunnel : vediamo una luce e la vediamo grazie alla vaccinazione e al green pass. Sicuramente non è il toccasana; non è uno strumento che ci immunizza totalmente dal Covid, ma una cosa è certa: riduce drasticamente le conseguenze negative dell'infezione e cerca di allentare un peso che era diventato insostenibile nei confronti della nostra sanità, perché non esiste soltanto il covid nel nostro Paese, ma anche interventi urgenti e interventi oncologici hanno bisogno di essere espletati esattamente come tutti gli altri. C'è assoluta condivisione sulla linea del Governo. Abbiamo, però, sentito esprimere delle posizioni critiche in quest'Aula da parte di alcuni colleghi. Non le condividiamo totalmente, ma due meritano un'attenzione. La prima è relativa all'immigrazione. Ci si potrebbe chiedere cosa c'entra l'immigrazione con la difesa dal Covid. C'entra moltissimo. Al di là della solita considerazione che non può essere il nostro Paese ad avere sulle spalle da solo il peso di disperati che pensano di trovare l'Eldorado, ma deve essere l'Europa, se è vero che è unita, a farsi carico in maniera responsabile di questo fenomeno, c'è un'altra considerazione: oggi l'immigrazione clandestina diventa un veicolo incontrollabile di contaminazione che non possiamo permetterci e, quindi, invitiamo il Governo a prendere posizioni serie su questo problema. Un'altra considerazione che condividiamo tra le tante dette che, invece, non ci trovano d'accordo è che, quando si chiede il rispetto della legge e delle regole, questo deve valere per tutti, anche per i contestatori dei rave party, che devono rispettare le leggi. Non si può dire che, per evitare problemi di ordine pubblico, si lascia fare a quei signori che li organizzano ciò che vogliono, perché non è un esempio corretto e non credo che arrivino contemporaneamente 10.000 persone nei luoghi di ritrovo. Presidente, avrei evitato la questione di fiducia. È vero che all'interno della 1ᵃ Commissione, dove il provvedimento è stato approfondito, sono emerse delle diversità, ma credo che è sempre prevalso il senso di responsabilità. E lo dico nell'interesse non del Governo, ma del Parlamento. Era giusto che nell'Aula, di fronte ai cittadini, ognuno si assumesse le proprie responsabilità, libero di dire le proprie posizioni, ma liberi anche noi di confutarle in maniera scientifica e politica. Questo non è stato possibile ed è un peccato, perché si è violata una regola della democrazia parlamentare. Ciononostante, nel merito condividiamo e invitiamo il Governo ad andare avanti su questa strada e daremo convintamente un voto favorevole al provvedimento in esame.
2021-12-15	FI	GalloneMariaAlessandra	Indicare in maniera perentoria, come ha fatto il Comitato interministeriale per la transizione, nel 2035 il termine per la vendita delle auto con motore a combustione suona come un ultimatum e non come un'opportunità. La nostra preoccupazione è capire come si arriverà a quella data, quali garanzie verranno date ai lavoratori e che fine farà un settore industriale di eccellenza. Allo stesso modo le continuiamo a chiedere, presidente Draghi, di mantenere alta l'attenzione sul tema della comunicazione della Commissione europea rispetto alla possibilità, per fortuna revocata, anche grazie all'intervento di Forza Italia e del PPE, di bloccare vendite e affitti per gli immobili che consumano. Continueremo a batterci. L'altra grande sfida è il passaggio definitivo da un sistema di economia lineare a uno di economia circolare, puntando a far diventare l'Italia da Paese povero di materie prime qual è sempre stato a Paese ricco di materie prime seconde. Vorrei chiudere sul tema dell'immigrazione. Il suo approccio umano, ma razionale è condivisibile. Dobbiamo stipulare un grande accordo con l'Africa, soprattutto del Nord, anche in tema di energie rinnovabili e ricordo il piano Marshall del presidente Berlusconi. Vorrei chiudere ribadendo un punto che riteniamo fondamentale che abbraccia ogni argomento. Mi riferisco al capitale umano. Mi sembra che siamo sulla strada giusta. Presidente Draghi, Forza Italia condivide il testo della risoluzione sottoscritta dai Capigruppo della maggioranza che la sostiene e, pertanto, nell'annunciare il nostro voto favorevole la invitiamo ad andare avanti sul cammino intrapreso perché il Paese ha bisogno di cura. Continui a curarlo come sta facendo.
2021-12-15	FdI	MalanLucio	Sottolineiamo poi l'importanza della collaborazione internazionale, specialmente sulla sicurezza informatica e anche sulla questione dell'immigrazione. Su 104.000 immigrati arrivati via mare nell'Unione europea, senza alcun controllo, ovvero senza permessi e senza sapere chi siano queste persone, 62.000 sono arrivati in Italia. A noi la cosa pare preoccupante. Lei stesso ha detto che queste persone, se non le trattiamo abbastanza bene, diventeranno nostri nemici. La cosa ci preoccupa un tantino, anche perché si è pure verificato qualche caso di terroristi che sono arrivati in questo modo. L'Italia non ha firmato quella lettera di 12 Paesi dell'Unione europea che chiedeva aiuto all'Unione per gestire l'immigrazione, eventualmente anche con la disposizione di barriere di vario tipo. Lei stesso però, qualche giorno fa, ha detto che l'immigrazione è fuori controllo. Credo dunque che un ragionamento tra le due considerazioni vada fatto: non possiamo solo parlare di accoglienza e solidarietà, perché naturalmente chi arriva e ha diritto a stare qua deve essere trattato bene, ma non possiamo accogliere chiunque.
2021-12-15	LN	CanduraMassimo	La seconda parte del tema migrazione ricade in un altro sistema, con il problema alle porte d'Europa, in Bielorussia. È chiaro che quello, però, non è più un problema di migrazione economica e climatica, ma si tratta di una nuova generazione di arma - per citare il libro «Guerra senza limiti» dei colonnelli cinesi Wang Xiangsui e Qiao Liang - cioè gli esseri umani migranti utilizzati come strumento di pressione strategica e politica per ottenere dei vantaggi. Si badi bene, però, non è una novità: la Turchia qualche anno fa ha incassato sei miliardi di euro dall'Europa per non utilizzare i flussi a nostro svantaggio e a nostro detrimento, in particolare a detrimento dei Paesi dell'Europa centrale. Di conseguenza, non ci stupiamo del fatto che l'immigrazione non sia un problema di politica interna, ma un problema di difesa e sicurezza estera ed è questo che dobbiamo tenere presente: una nuova generazione di arma utilizzata contro di noi. Parliamo dell'Ucraina e della Bielorussia, ma dobbiamo parlare della Russia, perché è innegabile che, così come i migranti al confine polacco-lituano sono uno strumento di pressione della Russia verso l'Europa, allo stesso modo l'esercito russo alle porte dell'Ucraina è uno strumento di pressione politica verso di noi.
2021-12-15	LN	CanduraMassimo	Signor Presidente, signor Presidente del Consiglio, la ringrazio per la sua puntuale relazione. Ho solo sette minuti e tantissimi punti da affrontare. Ne toccherò quattro. Il primo: la bussola strategica. Siamo contentissimi di ogni investimento nel sistema difesa e sicurezza del nostro Paese e dell'Europa di fronte alle minacce e ad una situazione geopolitica che definire fluida è un eufemismo. Ma ci sono dei "però". Trovo quantomeno interessante e curioso che il perseguimento di una strategia comune europea e, quindi, obiettivi comuni tra i vari partner, venga praticato attraverso la proposta di superamento del principio di unanimità. Quale maggioranza - mi domando io - deciderà quali sono gli interessi dell'Italia, per esempio? Perché questo vuol dire superare il principio di unanimità; la maggioranza vince. Non stiamo però parlando di un Paese che passa alla democrazia, ma di un accordo tra Paesi e il superamento del principio di unanimità è un salto nel buio laddove non venga definito esattamente chi ha il diritto di decidere. Chi ha infatti il diritto di decidere è il più forte in un sistema fra Paesi, secondo l'interpretazione realista del diritto internazionale e delle relazioni internazionali. Questo mi lascia molti dubbi. Una soluzione potrebbe essere quella di ricordare la funzione fondamentale del rapporto transatlantico Stati Uniti, Europa, NATO. Ben venga un'unità della difesa europea e della politica estera europea laddove l'Unione europea non sia semplicemente interoperabile con la NATO, ma sia parte di essa, con una NATO che detta le priorità geopolitiche, considerando il fatto che tanto la NATO, quanto molti partner europei, hanno interessi che travalicano i confini d'Europa. E per quanto riguarda potenze come l'Italia e i Paesi dell'Est, spesso subiamo minacce diverse. Di conseguenza c'è bisogno di un ombrello, di un'alleanza che tutt'altro che morta - né cerebralmente, né fisicamente - necessita semplicemente di essere utilizzata per come è nata, cioè come un'alleanza militare. Ci sarebbe altro da dire, ma non ne ho il tempo. Passo quindi al tema delle migrazioni. Ieri c'è stata la riunione settimanale del Collegio dei commissari europei, che a proposito di migrazioni ha fatto due osservazioni. La prima riguarda la modifica del codice Schengen a tutela dei Paesi che subiscono i movimenti secondari. È interessante. Con movimenti secondari - lo sappiamo tutti - si intende riferirsi ai migranti che dal Paese di primo approdo si spostano verso altri Paesi europei. Non mi sembra che sia esattamente il problema che l'Italia subisce, dunque viene ribadito nuovamente - in occasione dell'aggiornamento del codice - che i Paesi di primo approdo - se posso dirlo - si arrangiano. Il problema della migrazione è un problema europeo, non può essere un problema di alcuni Paesi europei: l'Italia è forse la bad company dell'immigrazione d'Europa? Tra soci, in una società, si dividono utili e perdite, di conseguenza questo mi stupisce e mi amareggia, soprattutto in un contesto come questo Parlamento in cui si parla di Europa come di un ideale fantastico.
2021-12-15	LN	PepePasquale	Allo stesso tempo serve equilibrio nel momento in cui proroghiamo, immagino per oggettivi motivi sanitari, lo stato di emergenza. Occorre una maggior attenzione verso le imprese e le famiglie. Chiediamo quindi, signor presidente Draghi, più coraggio nel combattere l'aumento delle bollette dell'energia elettrica e del gas, più forza nel combattere l'aumento delle tasse e soprattutto più convinzione nel favorire la pace fiscale. Questo è il momento in cui dobbiamo andare incontro ancora di più alle famiglie e alle imprese. Ciò significa procrastinare la scadenza delle nuove cartelle, portare al 2022 la scadenza della rottamazione ter e del saldo e stralcio che sono andati in scadenza proprio ieri. Occorre anche prevedere una rottamazione quater, perché si possa guardare al 2018 e al 2019. Voglio fare un accenno veloce all'immigrazione. Signor presidente Draghi, lei ha detto che gli immigrati possono rappresentare una risorsa. Sì, signor Presidente, ma soltanto se arrivano vivi da noi, quindi bisogna impedire che ci siano queste partenze illegali, e se riusciamo a tutelare la loro dignità, con un'integrazione reale nel nostro Paese. Signor Presidente del Consiglio, questo bisogna fare e ciò sarà possibile soltanto se l'Europa ci darà una mano, non a chiacchiere, ma con i fatti, così come ha già chiesto in passato e chiederà anche domani.
