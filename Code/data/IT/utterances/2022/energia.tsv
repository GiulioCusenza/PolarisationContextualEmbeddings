2022-02-15	FI	CaligiuriFulviaMichela	Signor Presidente, rappresentante del Governo, colleghi, oggi, così come lo scorso 10 giugno, ci troviamo a discutere del nutri-score all'interno del contesto della strategia Farm to fork. Da quel giorno riscontro maggiore consapevolezza nel problema e impegno per la risoluzione dello stesso da parte dell'Esecutivo e del Ministero. Ringrazio i sottosegretari Centinaio e Battistoni e la nostra capogruppo Bernini per tenere sempre alti i problemi così sentiti. Ho riscontrato la stessa volontà tra i colleghi della Commissione agricoltura; ringrazio il presidente Vallardi e tutti i colleghi, così come è stato già detto, con i quali abbiamo deciso di portare in Assemblea questa mozione condivisa per dimostrare il nostro costante sostegno nei confronti dell'eccellenza dei prodotti agroalimentari. Un settore che vale ben oltre 522 miliardi di euro. A questo settore, traino dell'economia, traino del nostro PIL e una delle materie prime fondamentali, si chiede uno sforzo non indifferente al fine di raggiungere con successo i tanti obiettivi prefissati. Uno fra tutti la neutralità climatica entro il 2050. È quindi evidente come sia necessario ora più che mai mettere in atto qualsiasi strumento efficace al fine di supportare il lavoro dei nostri imprenditori agricoli, veri e propri custodi del patrimonio naturale italiano. Bisogna farlo per tutelare le produzioni, la nostra competitività in Europa e nel mondo, in un contesto dove la concorrenza, spesso sleale e spietata, sembrerebbe non aiutare il made in Italy. Bisogna farlo anche alla luce delle innumerevoli sfide già affrontate dai nostri imprenditori, i quali anche in un periodo di estrema emergenza come la crisi sanitaria hanno dimostrato alti livelli di resilienza, garantendo il cibo sulle nostre tavole quando ciò non era del tutto scontato. Si sono aggiunti inoltre le epidemie di xylella e peste suina, l'eccessiva presenza di fauna selvatica, eventi climatici straordinari, mancanza di manodopera, poche garanzie del reddito dei nostri imprenditori, aumento dei costi dell'energia e delle materie prime. All'interno delle politiche dei Paesi dell'Unione europea ci si approccia alle problematiche in modo naturalmente differente, ma la sintesi da trovare per regole comuni deve essere necessariamente condivisa e armonizzata tra tutti. Penso alla necessità di scegliere un sistema di etichettatura nutrizionale unico nell'ambito della strategia europea sugli aspetti sanitari connessi ad esempio ad alimentazione, sovrappeso, obesità e lotta contro il cancro. In Italia, patria della dieta mediterranea, che ricordiamo è patrimonio dell'UNESCO e sistema nutrizionale consigliato ovunque perché sano, si è pensato di presentare quale schema armonizzato europeo il nutrinform battery, che ruota intorno alla scelta consapevole del consumatore. Il sistema antagonista, come abbiamo già ascoltato, proposto dalla Francia, è il tanto discusso nutri-score, il quale con la sua etichettatura a semaforo indirizza, nel vero senso della parola, la scelta del consumatore, di fatto condizionandolo. Come Forza Italia, lo scorso 23 novembre abbiamo presentato il nostro piano anti nutri-score, determinati ad evitare la sua adozione a livello europeo, perché lesiva degli interessi italiani e soprattutto perché pericolosa per il consumatore. Lo abbiamo già fatto in quest'Aula, ma lo ricordo ancora, perché è emblematico: il nostro olio extravergine di oliva, cardine della dieta mediterranea, emblema del nutrirsi in maniera sana, verrebbe etichettato come arancione-rosso, mentre una porzione di patatine, fritte con chissà quale olio, utilizzato chissà quante volte in un qualsiasi fast food, secondo il nutri-score avrebbe semaforo verde. Tutto ciò è assurdo, quanto pericoloso, perché tale etichettatura non svolge quello che dovrebbe essere il suo unico compito: informare in modo corretto i consumatori, educandoli ad un regime di alimentazione e ad uno stile di vita sano. È di pochi giorni fa la notizia che lo stesso inventore del nutri-score propone una nuova tinta del semaforo: il nero funereo per qualsiasi prodotto alcolico, scatenando polemiche, non solo in Italia, ma anche in Francia, essendo l'Italia, insieme alla Francia, leader nel settore a livello mondiale. Sappiamo che tutti i prodotti, solo se consumati in eccesso provocano danni all'organismo. Allora da dove proviene la volontà di etichettare qualsiasi bevanda con un tasso alcolemico superiore al 1,2 per cento come altamente dannosa? Credo sia per la voglia di cavalcare l'onda e di presenziare ai talk show. Tutto ciò, però, a danno dei tantissimi produttori italiani e non, ma anche dei consumatori, messi in allarme con un sistema di informazione scorretto e poco apprezzato a livello internazionale. Da differenti studi emerge la volontà del consumatore di ricevere informazioni sulla qualità del cibo che si acquista, sugli effetti sulla salute, quindi sull'apporto in termini di grassi, zuccheri e sali rispetto all'assunzione quotidiana. In particolare il nutrinform battery è il tipo di sistema più apprezzato dai consumatori. Mi auguro che con oggi, in attesa della decisione definitiva da parte della Commissione e auspicandone saggezza e raziocinio, si possa scrivere la parola fine ad un attacco ingiusto a ciò che rappresenta uno dei nostri fiori all'occhiello, cioè i tesori italiani dell'agroalimentare. Condividendo appieno gli impegni che il Governo assumerà per tramite di questa mozione, come appunto la promozione del nutrinform battery, le iniziative per il riconoscimento del valore delle produzioni made in Italy, contrastando il fenomeno dell' italian sounding, fino al contrasto delle importazioni di prodotti che non rispettano gli stessi criteri di sostenibilità ambientale, economica e sociale imposta ai produttori europei, annuncio il voto favorevole del Gruppo Forza Italia, certa che qualsiasi decisione che verrà assunta dall'Esecutivo sarà a tutela del comparto.
2022-02-15	FI	DeBonisSaverio	I motivi di perplessità delle etichette a semaforo sono diversi. Innanzitutto, alcuni esperti hanno fatto notare come l'algoritmo utilizzato per assegnare i colori ai vari prodotti sia poco trasparente. Inoltre, il criterio dei colori è troppo riduttivo e semplicistico, per cui di fatto risulta più un'induzione al consumo, una sorta di strategia di marketing, che una vera informazione nutrizionale su base scientifica. Infine, ma non per ultimo, ciò che l'Italia contesta a questo sistema è che nessun cibo è buono o cattivo di per sé, ma deve essere valutato in base al suo apporto quotidiano di energia, sali, zuccheri e proteine, nell'ambito dell'intera dieta del consumatore. In base a questo sistema - ad esempio - ci troviamo di fronte al paradosso per cui una bevanda gassata o con edulcoranti, oppure la carne sintetica, appaiono più sani di un cucchiaio di olio d'oliva o di un pezzo di parmigiano. È evidente che c'è qualcosa che non va in questo sistema. L'Italia ha proposto un sistema alternativo a batteria denominato nutrinform, che parte da un criterio completamente diverso dal nutri-score, dal momento che valuta il ruolo strategico del singolo prodotto all'interno della dieta. Una buona cultura alimentare si basa sull'educazione e sulle scelte consapevoli dei consumatori, con una dieta varia che non escluda alcun alimento, ma ne consenta il consumo secondo frequenze e porzioni adeguate. Il rischio principale di un sistema fuorviante come il nutri-score è di penalizzare fortemente sui mercati i prodotti d'eccellenza del nostro made in Italy. Del resto, le attività di pressione per fare concorrenza all'agroalimentare italiano non sono certo una novità. Importante sarebbe spingere la Commissione a realizzare massicce campagne informative: non basta sapere cosa si compra, ma anche le quantità da consumare. Occorre fare un passo in più: un cibo sano innanzi tutto, quello che viene prodotto con pratiche sostenibili non impattanti sugli ecosistemi. L'agricoltura biologica in questo è la migliore garanzia della salubrità degli alimenti; i consumatori devono essere consapevoli se nel cibo siano presenti o meno residui di pesticidi o di altri contaminanti. Tra l'altro, tutto questo avrebbe un potente effetto di prevenzione sanitaria che ridurrebbe i costi del nostro bilancio sanitario. Per questi motivi, nella mozione firmata insieme ad altri colleghi della Commissione agricoltura, abbiamo chiesto vari impegni al Governo. Auspico vivamente che il Governo voglia raccogliere tali impegni e che l'Italia in generale muova passi concreti e decisivi verso un'agricoltura sostenibile, dignitosa per gli agricoltori - guardiani del nostro paesaggio e dell'ambiente - e attenta ai bisogni dei cittadini.
2022-02-15	LN	RufaGianfranco	; abbiamo messo due milioni per la distribuzione delle derrate alimentari, abbiamo voluto l'albo degli agromeccanici e abbiamo anche voluto un fondo di cinque milioni per l'acquisto di macchinari e software per l'Agricoltura 4.0. Questo lo facciamo perché ci mettiamo la faccia, e lo facciamo con il sottosegretario Gian Marco Centinaio, persona preparata; quindi, questo è anche il nostro compito di essere al Governo. Il cibo è narratore dell'Italia e se non lo difendiamo perderemo odori e sapori che ci hanno fatto crescere in salute. Il Farm to fork, ovvero dalla fattoria alla tavola, è auspicabile se è dalle fattorie italiane alle tavole di tutto il mondo e non il contrario. È come per la storia dell'energia: la facciamo produrre in Francia e la acquistiamo a un costo maggiore. I dubbi ci sono. Alcuni dei metodi del Farm to fork sono buoni: riduzione di pesticidi e degli antimicrobici, dei fertilizzanti, della perdita dei nutrienti, ma, come afferma il Dipartimento dell'agricoltura degli Stati Uniti d'America, si arriva addirittura a dover importare frutta e verdura, praticamente la dieta mediterranea. Una maggiore richiesta comporterebbe un maggior costo, una maggiore scarsità di prodotti e un inquinamento della dieta mediterranea e questo è quanto rischiamo venga provocata dal Farm to fork. C'è poi l'altro enorme problema dell' italian sounding, che potrebbe essere ancora più rilevante. Già perdiamo 100 miliardi al confronto dei 50 miliardi derivanti dal made in Italy. Occorre fare attenzione, quindi, anche alla contraddizione che in Europa si realizza quando si sottoscrivono accordi commerciali con il Mercosur, dove si inquina e da dove invece si permette l'importazione. Nutri-score e Farm to fork sono quindi progetti lodevoli, ma l'Italia può farne a meno, se viene intaccata la nostra dieta mediterranea, sinonimo di buona crescita e salute.
2022-02-15	LN	RufaGianfranco	È quindi un metodo contro le eccellenze, su una richiesta già ben confezionata e condizionata, ed è fastidioso che, tra le associazioni che fanno parte di Euroconsumers, ci sia anche l'italiana Altroconsumo a favore del nutri-score, con 377.000 iscritti, i quali penso non sappiano che questa fa parte di un network internazionale, che il BEUC a cui è iscritto non accetta, fatturando anche 200 milioni l'anno e pare essere indagato anche nei Panama paper. Oltre a loro, ci sono anche dei quotidiani on line sempre a loro legati; quindi, a pensar male è peccato, ma spesso si indovina, come diceva qualcuno. E poi, ci sono ricchi facoltosi che spingono per le bistecche artificiali per poi produrle in bioreattori consumando non solo energia ma anche acqua. C'è soprattutto un fatto: se L'Italia non accetta il nutri-score ne ha anche un'oggettiva ragione, perché la nostra dieta, patrimonio dell'UNESCO, permette una longevità più alta in Europa, una migliore aspettativa di vita - la Germania, ad esempio, è diciassettesima - e il più basso indice di obesità, che in Francia, un altro Paese che vuole il nutri-score, è aumentato del 145 per cento dagli anni Ottanta ad oggi. C'è da preoccuparsi invece per l'obesità infantile che sta aumentando proprio perché si sta annacquando e inquinando la dieta mediterranea. È proprio questo, la difesa della dieta mediterranea, ciò che facciamo nella nostra Commissione, e ringrazio tutti i membri della Commissione agricoltura, a cominciare dal nostro presidente Vallardi, perché noi difendiamo le oltre 1,5 milioni di aziende che ci permettono il 15 per cento del PIL in Italia, con oltre 500 miliardi di fatturato. Insieme al Governo abbiamo fatto anche abbastanza; qualche risultato l'abbiamo ottenuto: la difesa dell'aceto balsamico, della filiera del latte; abbiamo abbassato le accise sulla birra, istituito un fondo per la peste suina africana, ottenuto un aumento da 105 a 160 per il fondo per le aziende danneggiate dalle avversità atmosferiche. Ancora, cinque milioni per salvare l'apicoltura, 20 milioni più 56 milioni per le eccellenze gastronomiche, 500.000 euro per le piante aromatiche, 25 milioni per la promozione del vino. Abbiamo difeso il Prosecco dal Prošek e l'etichetta del Chianti italiano
2022-02-17	M5S	GirottoGianniPietro	Signor Ministro, i cambiamenti climatici e il degrado ambientale sono ormai una minaccia enorme per l'Europa e per il mondo. Per superare tali sfide, a luglio 2020 la Commissione europea ha presentato il green deal europeo, che trasformerà l'Unione in un'economia moderna, efficiente sotto il profilo delle risorse e competitiva, garantendo che nel 2050 non siano più generate emissioni nette di gas a effetto serra e che la crescita economica sia dissociata dall'uso delle risorse. Gli Stati membri pertanto sono impegnati ad affrontare i bisogni che il cambiamento epocale richiede rispetto ai nuovi stili di vita e ai modelli di consumo dei beni, che comportano necessariamente una trasformazione radicale dei processi con una forte spinta all'innovazione nei sistemi di produzione e di consumo. L'Italia, in risposta a tali sfide, tramite il Comitato nazionale per la transizione ecologica, si è dotata di un Piano per la transizione ecologica (PTE) che coordina le politiche in materia di raccordo con il green new deal europeo e il Piano nazionale di ripresa e resilienza (PNRR). Il PTE individua le azioni, le misure, le fonti di finanziamento e il cronoprogramma, nonché le amministrazioni competenti all'attuazione delle singole misure, articolate in otto ambiti di intervento previsti, per i quali verranno costituiti appositi gruppi di lavoro: decarbonizzazione, mobilità, qualità dell'aria, suolo, dissesto, risorse idriche, infrastrutture, biodiversità, il mare, la promozione dell'economica circolare, della bioeconomia e dell'agricoltura sostenibile. Un ruolo strategico, in coerenza con la pianificazione del PTE, è rivestito dal settore produttivo industriale che, per mantenere la propria competitività, dovrà adeguare i vecchi sistemi produttivi a nuovi modelli, fortemente innovativi e ambientalmente sostenibili. A tal fine, è necessario che lo Stato, attraverso misure e azioni di dettaglio, accompagni in questo passaggio storico il tessuto produttivo, in particolare i cosiddetti settori hard to abate e automotive. Attualmente sono disponibili alcuni strumenti per sostenere interventi strutturali rivolti alla decarbonizzazione e alla riconversione, con risorse disponibili dall'Emission trading scheme (ETS), dal PNRR, dal Piano di transizione 4.0 e dal Fondo per la decarbonizzazione previsto nell'ultima legge di bilancio. Tuttavia, occorre velocizzarne l'applicazione, introducendo e sostenendo con convinzione nuovi strumenti e innovazioni tecnologiche, in particolare dirette a sostenere l'autonomia energetica delle attività produttive, attraverso la creazione di configurazioni, come le comunità energetiche e l'autoconsumo diretto, che permettano di ridurre i costi dell'energia. Le chiedo di sapere come ritenga di sostenere il processo di innovazione in ottica di transizione ecologica e, in particolare, quali misure intenda adottare per accompagnare in tale percorso i differenti comparti industriali, assicurando competitività e sostenibilità ambientale delle imprese. PRESIDENTE. Il ministro dello sviluppo economico, onorevole Giorgetti, ha facoltà di rispondere all'interrogazione testé illustrata, per tre minuti.
2022-02-23	FI	GasparriMaurizio	Lo stesso fece con Gheddafi e - guarda caso - dalla Russia e dalla Libia arriva l'energia italiana. Anche Gheddafi era antipaticissimo e adesso lei quante telefonate deve fare per parlare con la Libia? Era meglio Westminster in Libia al posto di Gheddafi, ma il mondo non è come noi vogliamo, è come è e quindi Berlusconi parlava con Putin, con Bush e con Gheddafi.
2022-02-23	FI	GasparriMaurizio	Ricordo - qualcuno più grande lo ricorderà - le domeniche a piedi degli anni Settanta, e non quelle ecologiche, perché c'era la prima crisi petrolifera; poi ci fu la seconda con la guerra Iran-Iraq. Quindi, quando programmiamo l'indipendenza energetica? No alle trivelle, no a questo, no a quell'altro. È un tema che va affrontato, che non risolve il problema dell'energia domani mattina e delle bollette, per le quali servono i soldi ora e subito del Governo, come Forza Italia ha chiesto. Ma possiamo andare avanti per anni e anni o fino alla prossima tappa della storia con 5 miliardi alla settimana? Il tema energetico va posto perché emerge. Ci può essere una crisi nel mondo e la si deve poter affrontare senza dipendere da altri. Peraltro, rispetto alle sanzioni, state anche attenti: abbiamo perso 10 miliardi di export con le altre sanzioni alla Russia per la Crimea e non li abbiamo mai recuperati. Esportiamo mobili - perfino il tavolone con cui Putin tiene a distanza gli altri statisti è stato realizzato in Lombardia - prodotti agroalimentari e le calzature di Fermo. Quindi, subiamo dei danni. I turisti russi che vengono da noi spenderanno anche in contanti. Diciamolo anche al Governo: i contanti non sono poi così maledetti quando vengono a pagare i nostri camerieri, i nostri albergatori, i nostri marinai.
2022-02-23	LN	CanduraMassimo	L'altra considerazione geografica che vorrei fare è che giustamente parliamo di Ucraina in termini di sovranità violata, di problemi economici e sociali - ci sono profughi, morti e feriti - ma per la Russia il problema è di nuovo securitario. Tutte le invasioni che storicamente il popolo russo ha subito vengono da Ovest. È chiaro che Napoleone e Adolf Hitler non sono sicuramente l'Europa di oggi e non ci rappresentano in alcun modo. Ma, dal punto di vista psicologico, l'appoggio della popolazione russa al presidente Putin - qualcuno l'ha chiamato lo zar - deriva da questo. La sindrome di accerchiamento non è qualcosa di teorico o un capriccio dei giornali, ma è qualcosa di sentito all'interno della popolazione russa. Ed è un fattore importantissimo, se auspichiamo una democratizzazione della Russia. E, quando ci confrontiamo con essa, dobbiamo tenere conto per forza di cose della visione del nostro competitor. Lo facciamo in una relazione di amicizia e lo facciamo anche quando si combatte: si deve conoscere il proprio nemico. Il fatto poi che dall'Asia arrivi il precetto «conosci il tuo nemico», e in Europa Socrate dicesse «conosci te stesso», sottolinea di nuovo la diversità di visione della vita e dell'uomo tra due culture. Parliamo, quindi, in questa visione, anche del manifestarsi delle intenzioni. Il riconoscimento della sovranità e dell'indipendenza di queste due Repubbliche è una violazione della legittima sovranità dell'Ucraina. L'Ucraina non è parte della NATO, ma il 12 giugno del 2020 l'Ucraina è diventata opportunity partner della NATO. Non è un ruolo di partner nel senso di alleato, ma ha lo scopo di garantire l'interoperabilità tra i sistemi militari del Paese partner e del resto dell'Alleanza. Chiaramente, se mi metto dal punto di vista russo come declinato poc'anzi, non posso vedere in questo qualcosa di indirizzato alla pace e alla collaborazione. Mi fa piacere - è un principio sacro - che lei abbia parlato del principio della porta aperta: la NATO è aperta a tutti gli Stati che ne vogliono far parte. È giusto che sia aperta ed è giusto che l'Ucraina, con un Governo democratico, chieda di farne parte. Anche il consiglio NATO-Russia - ricordo il vertice di Pratica di Mare del 2003 - aveva iniziato un percorso che sembrava estremamente promettente, ma non tutti i Paesi del mondo sono d'accordo, anche a Occidente, con questa visione, che io condivido. Qui ci aiuta un inglese che sicuramente lei conosce: è Halford Mackinder, grande padre della geopolitica, che parlava di Heartland, il cuore della Terra, il continente euroasiatico. Chi controlla il continente eurasiatico, che va da Vladivostok alle sponde dell'Atlantico, controlla il mondo. È chiaro che la priorità, per chi non fa parte e non controlla tutto questo continente, diventa opporsi al fatto che questa immensa massa si coalizzi, si coaguli. Di qui la necessità di una Russia nemico e di un Occidente separato dalla Russia. Quello che sto dicendo è che la democratizzazione e l'amicizia devono essere qualcosa che viene da entrambe le parti e non da una sola. Ciò che la Russia sta facendo in Ucraina è assolutamente illegittimo, dal punto di vista del diritto internazionale: ben vengano le sanzioni, che però devono avere un effetto sulla Russia e non sui nostri cittadini. Prima ho sentito parlare qualcuno di sacrifici per l'imprenditoria. Ebbene, guardate che un sacrificio per un imprenditore, italiano come di un altro Paese, non è il sacrificio di un estraneo: l'imprenditore aumenta i prezzi delle merci, licenzia, fallisce. Queste sono le reazioni di fronte a una crisi del genere. Fatto ciò, sono i nostri cittadini a pagare. Di conseguenza, auspico che lo Stato italiano, nel momento in cui le sanzioni verranno declinate, dia una mano a quei settori dell'economia italiana colpiti dagli effetti di tali sanzioni. Sottolineo un secondo elemento, storicamente parlando. Nel 2014 sono state emanate delle sanzioni in particolare nel settore agroalimentare - io sono veneto - che hanno colpito duramente il tessuto economico del Nord-Est del Paese. La Russia in quel periodo importava circa il 32 per cento di foodstuff, dei materiali alimentari, dall'estero. Sapete qual è stata la reazione alle sanzioni? Nel 2021 hanno importato il 12 per cento: li abbiamo aiutati a essere autonomi. Le patate comprate prima in Europa centrale vengono comprate dal Kazakhistan. Non so se quelle sanzioni abbiano avuto l'effetto auspicato; sulla nostra economia sono state disastrose. Al fine di ispirare buona volontà alla Russia e a Putin, ho più di qualche dubbio. C'è una cosa che vorrei sottolineare: la questione dell'energia e del coordinamento dell'Unione europea, signor Ministro. La Francia e la Germania hanno due mix energetici completamente diversi: la Germania sta dismettendo il nucleare e il carbone, affidandosi al gas per la transizione ecologica, così come richiesto dalla tassonomia di recente approvata dall'Unione europea; la Francia invece prosegue sul nucleare. Possiamo ben capire che la strategia energetica e la strategia verso la Russia di questi due Paesi non può essere compatibile e non può esserlo nemmeno con la nostra. Di conseguenza, parlare di una strategia comune dell'Unione europea mi fa un po' sorridere: come può esserci una strategia comune dell'Unione europea anche solo sul piano energetico? Sono d'accordo con lei, signor Ministro: bisogna attrezzarsi per affrontare le crisi non solo dal punto di vista geopolitico, ma anche sul lato della domanda e dell'offerta. Ma, quando abbiamo una capacità di stoccaggio del gas in tutta Europa pari a meno di un quinto del consumo annuale, dove possiamo andare? Non si può assolutamente risolvere questo problema, perché le energie alternative rinnovabili arriveranno tra qualche anno, quando avremo risolto i problemi di accumulazione e trasmissione dell'energia, con la tecnologia. Ma l'energia è come l'aria che respiriamo: non ne abbiamo bisogno fra cinque, dieci o quindici anni, ma ne abbiamo bisogno subito. Quindi non è corretto - a mio avviso - affidarci alle energie rinnovabili di domani per risolvere un problema che oggi può strangolare la nostra economia; e questo semplicemente perché è evidente. Basta vedere quello che sta succedendo in Italia con il caro bollette, che è legato a un andamento dei prezzi dovuto alla crisi geopolitica, e non solo. Sarebbe auspicabile, in ambito europeo, ridiscutere i ritmi della transizione ecologica: il 2035 si avvicina e non come una data di speranza, ma come una minaccia. Mi scuso se mi sono dovuto interrompere per problemi di respirazione. La ringrazio, signor Ministro, e auspico che lei difenda l'Italia.
2022-02-23	M5S	FerraraGianluca	E così la strategia del presidente Putin va al di là del Donbass e dell'Ucraina e punta a rivedere gli equilibri geopolitici europei post-guerra fredda, scaturiti dall'umiliante sconfitta dell'Unione sovietica: quella pax americana architettata dalla potenza vincitrice in un momento storico che sembrava sancire il trionfo definitivo dell'unipolarismo americano e con esso addirittura la fine della storia, come scrisse Francis Fukuyama. Questa tesi è stata smentita dai fatti, come riconosciuto dallo stesso autore. Oggi, trent'anni dopo, viviamo in un mondo multipolare, in cui la Russia è tornata a essere un attore geopolitico non relegabile al piano regionale. Da anni Putin ha posto una linea rossa, chiedendo agli Stati Uniti di non far entrare Ucraina e Georgia nella NATO, per scongiurare che missili nucleari potessero essere dislocati a pochi chilometri da Mosca. Si tratta di una richiesta comprensibile come quella che, a parti inverse, potrebbero fare gli Stati Uniti, chiedendo di non far entrare il Messico o il Canada in una potente alleanza militare antiamericana. Il cambiamento alla guida dell'Ucraina del 2014 e poi la decisione degli Stati Uniti di Trump di uscire nel 2018 dal Trattato sulle forze nucleari a medio raggio sono state per Mosca un ulteriore motivo di preoccupazione. A mio avviso, nell'ambito di un tentativo di preservare un negoziato che penso sia ancora possibile, sarebbe opportuno non ignorare questi fatti storici. Individuare una soluzione diplomatica deve rimanere l'obiettivo principale di tutti gli attori coinvolti. Anche se oggi è labile, se si spegne la luce della diplomazia il rischio potrebbe essere una degenerazione in una probabile, magari parziale, invasione russa dell'Ucraina. Tale scenario sarebbe intollerabile per tutti coloro che credono nella libertà e nella inviolabilità della sovranità degli Stati. Russia, Stati Uniti e Unione europea dovrebbero convocare una conferenza sulla sicurezza e la cooperazione in Europa, finalizzata a scrivere un nuovo trattato di Helsinki, come quello che nel 1975 garantì la coesistenza pacifica dei due blocchi; una nuova intesa sul dispiegamento degli armamenti strategici e sui limiti dell'espansione della NATO, che potrebbe prevedere come soluzione una garanzia di neutralità per l'Ucraina, sul modello finlandese. Questo al fine di scongiurare ulteriori avanzate russe su un territorio sovrano come quello dell'Ucraina. Io temo che, tra chi soffia sul fuoco da una parte e dall'altra, sia l'Europa a rischiare di bruciarsi. Questa crisi può pregiudicare non solo la stabilità e la pace del nostro continente, ma può anche avere ripercussioni molto serie dal punto di vista economico. In caso di ulteriore degenerazione, avremmo un'esponenziale impennata dei prezzi dell'energia e dei carburanti, che sarebbe insostenibile per i nostri cittadini e per le attività produttive; per non parlare dei gravissimi contraccolpi che sanzioni commerciali ed energetiche avrebbero sul nostro sistema economico e sulle nostre aziende. È noto anche ai meno esperti di politica internazionale che il nostro Paese non è autosufficiente dal punto di vista energetico e che quasi la metà del gas necessario lo importiamo dalla Russia. Questo dovrebbe spingerci ancor di più ad accelerare la trasformazione energetica e a puntare sulle energie rinnovabili e noi, come MoVimento 5 Stelle, con iniziative come le comunità energetiche e il superbonus, stiamo indicando il percorso da seguire.
2022-02-24	FdI	deBertoldiAndrea	Questo significa che le nostre imprese che producono e produrrebbero energia, non facendo investimenti, hanno in realtà un 30-40 per cento in meno di potenzialità di produzione di energia idroelettrica.
2022-02-24	FdI	deBertoldiAndrea	Signor Presidente, colleghi, non è facile prendere la parola in un momento così drammaticamente difficile per il mondo intero. Noi stiamo parlando di un ridicolo decreto - e spiegherò perché faccio una tale affermazione - mentre c'è il rischio che questa notte sia scoppiata una guerra potenzialmente mondiale e purtroppo in un contesto nel quale il nostro Paese e l'Europa si sono dimostrati e si stanno dimostrando assolutamente assenti. Ebbene, in mezzo a tutto questo, discutiamo di un decreto sul quale sarà posta l'ennesima fiducia e che arriva all'esame dell'Assemblea del Senato nell'indifferenza di un Parlamento ormai abituato. Solo pochi giorni fa i miei colleghi - ricordo che solo il Gruppo Fratelli d'Italia di fatto si è impegnato nella discussione generale di questo provvedimento - hanno detto che saremmo arrivati alla apposizione della questione di fiducia, e così è stato, mentre il Presidente della Repubblica aveva chiesto alle Camere, e ovviamente al Governo, un rinnovato ruolo di responsabilità. La conclusione è che tutti coloro che si sono riempiti di gioia e si sono spellati le mani per le parole usate in occasione dell'elezione del nostro Presidente della Repubblica non hanno lasciato passare che poche ore per andare di nuovo verso il voto di fiducia. Dunque voti di fiducia, discussioni generali che vengono disertate, dichiarazioni di voto di cui - come è successo un mesetto fa - vengono consegnati testi scritti, senza che siano nemmeno lette e annunciate in Parlamento. Il ruolo della nostra democrazia tende, quindi, ad essere assimilabile sempre più a una forma di Governo parlamentare, a una forma di Parlamento soggiogato, con un Governo che viene qui semplicemente per avere una formale autorizzazione a procedere, che non è quella prevista per i magistrati, ma quella che a noi in questo caso viene richiesto di dare. Nel merito, signor Presidente, vorrei dire che solamente il Gruppo Fratelli d'Italia può rivendicare di essere riuscito a fare qualcosa di buono alla Camera dei deputati; lo sottolineo: alla Camera, perché qui in Senato non abbiamo potuto analizzare il provvedimento nemmeno nelle Commissioni. Ricordo che la Commissione finanze, di cui sono membro, non ha neanche espresso il proprio parere, anche come forma di protesta unanime perché non ci sono più nemmeno il tempo e il modo di lavorare. Esprimo certamente, e in ogni caso, la mia solidarietà personale al ministro D'Incà, perché credo che nessun Ministro per i rapporti con il Parlamento abbia dovuto fare certe figure per così tante volte. Personalmente a lui tributo la mia solidarietà, ma politicamente è davvero profonda l'amarezza per quello che sta succedendo. Noi di Fratelli d'Italia siamo fieri di rivendicare di aver ottenuto la proroga per l'abbassamento del tetto del contante, che quindi per quest'anno non passa a 1.000 euro, ma rimane a 2.000 euro; sarebbe stato davvero demenziale, in un momento in cui il nostro turismo e il nostro commercio stanno soffrendo, dover richiedere tutto questo agli stranieri che già non vengono in Italia perché gli chiediamo il green pass e vanno invece - giustamente - in Paesi più intelligenti del nostro, che tra l'altro, nonostante tutto, hanno magari meno problemi di noi e nei quali il green pass non è richiesto. Non solo questo, quindi: con tale misura facciamo anche in modo che quegli stranieri vadano a fare acquisti all'estero, magari nella confinante Austria, dove possono utilizzare il contante senza dover ricorrere ad altri mezzi di pagamento. Il risultato è quindi rivendicato con orgoglio da Fratelli d'Italia, mentre il Governo credo abbia ben poco da rivendicare. Il collega Steger, che mi ha preceduto, ha parlato del bonus psicologo. Nel merito sono d'accordo - ci mancherebbe - a fronte di un Governo che ha fatto della DAD una filosofia di vita e che, imperterrito, ha proseguito con green pass assurdi, che non servono a nulla, così come dimostrato da loro stessi. Condivido questo bonus, ma non mi è stato consentito presentare l'emendamento che avrei voluto a causa dell'apposizione della fiducia: avrei voluto proporre che il costo fosse a carico del ministro Speranza, visto che il bonus psicologo è da addebitare all'incongruenza politica di chi ha voluto gestire la pandemia in questo modo vergognoso. Non sono il cittadino e la fiscalità generale a doversi assumere il costo del bonus psicologo, ma deve essere il Ministro che, imperterrito, con l'avallo del Governo, è rimasto al suo posto, continuando con una politica sanitaria che in tutta Europa non ha eguali per chiusure e restrizioni, con danni alle persone - altrimenti non ci sarebbe bisogno del bonus psicologo - e all'economia, come abbiamo visto. Ma non basta. Cosa avete fatto, signori del Governo, sul tema dell'energia? Come ho detto, siamo alle porte di una guerra che rischia di essere mondiale. Il problema energetico è gravissimo. Nel nostro Paese non c'è una politica energetica da anni: l'energia nucleare non si può nominare - anche se intanto la compriamo dai Paesi che la producono - e non bisogna nemmeno estrarre gas perché sembra questo distrugga l'ambiente. Quindi, niente gas. Dopo, però, le aziende non riescono più a essere competitive sui mercati e le famiglie probabilmente non riusciranno più a scaldarsi. Vorrei capire dal MoVimento 5 Stelle se è il caso di chiudere anche il gasdotto TAP. Vogliamo bloccare anche il gas che viene dall'Africa? Almeno io ricordo che la posizione del principale partito di Governo era quella di chiudere la TAP per il passaggio del gas africano. Allo stesso modo, ricordo che il primo partito del Governo Draghi è contrario ai rigassificatori. Quindi, niente gas da stoccare. Dove è, allora, il Governo dei migliori? Qual è la risposta energetica che diamo al nostro Paese e all'Europa? Dove volete andare? Queste sono le domande che un cittadino, un imprenditore e un industriale italiano si fanno e le cui risposte vorrebbero dal proprio Governo. Arriva invece il bonus psicologo a carico della fiscalità generale per rimediare ai danni del ministro Speranza. No, signori della maggioranza, voi non avete messo insieme il Governo dei migliori: voi avete messo insieme di tutto e di più per mantenere la poltrona, cosa diversa dal Governo dei migliori. Il Governo ha fallito nella sanità e sta fallendo nell'economia e non ha una visione strategica nella politica energetica, che è determinante in questo momento. Il Governo, se di proroghe doveva parlare, doveva ricordarsi invece delle proroghe dei finanziamenti e delle garanzie per le piccole e medie imprese. E invece nulla di tutto questo. Mi avvio alla conclusione, signor Presidente, tornando al tema dell'energia. Visto che siete tutti europeisti a parole - noi lo siamo magari nei fatti - a nessuno è venuto in mente di guardare all'Europa che ha rinnovato le concessioni a tutte le imprese di energia idroelettrica? Noi invece non lo facciamo, con la conseguenza che le nostre imprese idroelettriche non fanno da anni investimenti perché - logicamente - non possono contare sul tempo per poterli ammortizzare.
2022-02-24	M5S	LomutiArnaldo	Rivolgo pertanto un appello al Governo affinché intervenga con una sorta di redistribuzione della ricchezza a discapito di chi si arricchisce in queste situazioni, e un ulteriore appello affinché l'Europa intera si faccia carico del rincaro dei costi del carburante e dell'energia, perché i singoli Stati non possono essere lasciati soli a far fronte a questa crisi energetica.
2022-02-25	M5S	CastelloneMariaDomenica	Stiamo uscendo faticosamente da una crisi che ha messo in ginocchio la nostra economia, le nostre famiglie, le nostre imprese. E ora questa guerra rischia di minare nel profondo la difficile ripartenza post-pandemica e di far sprofondare l'Italia e l'Europa in uno scenario economico drammatico, con rincari a catena già visibili, dall'energia ai carburanti, fino ai beni di prima necessità, compresi quelli alimentari.
2022-03-01	FdI	UrsoAdolfo	Ci ricordano oggi, con il sacrificio della lotta, quali siano i nostri valori, risvegliando loro le nostre coscienze intorpidite. Putin ha fatto un azzardo che ha ottenuto l'effetto di sollevare l'opinione pubblica mondiale, unita come mai si era vista prima. Persino all'interno della stessa Russia c'è chi protesta rischiando il carcere e la repressione. Questa è la prima importante lezione, un monito per chiunque nel mondo pensi che anche la libertà abbia un prezzo, che sia misurabile in rubli, in dollari o in r enminbi; un monito a chiunque nel mondo pensi che si possa togliere la libertà senza sollevare la reazione unanime di chi, come noi, crede e vive nella libertà. La resistenza eroica degli ucraini segna un prima e un dopo nel conflitto globale tra le democrazie occidentali e i sistemi autoritari, un punto di svolta che sarà segnato nel calendario della storia. Quanto accaduto ci deve essere finalmente da lezione per affrontare tematiche che abbiamo da decenni accantonato, come se riguardassero altri, mentre riguardano noi e soprattutto i nostri figli che ne pagheranno il prezzo se non interveniamo subito. Gli investimenti per la difesa sono certamente necessari, come ha appena fatto la Germania, ma lo sono anche gli investimenti in ricerca, tecnologia, formazione, nell'economia digitale e nell'intelligenza artificiale, nello spazio e nel cyber, per la sovranità energetica e la tutela degli asset strategici, senza cui alcuna autonomia e indipendenza si possono più preservare. Il Copasir ha presentato in questa legislatura sei relazioni tematiche e una relazione annuale in cui ha appunto affrontato ciò di cui oggi si discute. Cari colleghi, nessuna di queste relazioni è stata però ancora esaminata in modo compiuto dal Parlamento, anche se alcuni interventi importanti da noi indicati sono stati poi realizzati dal sistema della golden power all'Agenzia per la cybersicurezza nazionale che colma un ritardo decennale. Lo stesso destino nel vuoto hanno avuto le altre relazioni presentate nelle precedenti legislature, così come le relazioni annuali della Presidenza del Consiglio. Siamo stati troppo distratti sui temi della sicurezza nazionale: ora occorre prenderne atto. È necessario che si svolga presto una sessione del Parlamento, come abbiamo espressamente chiesto nel nostro documento inviato alle Camere prima che la situazione precipitasse. Quanto sta accadendo ci fa capire quanto importante sia la sicurezza della Repubblica e quanto ciò debba essere considerato in ogni decisione che prendiamo, anche quando affrontiamo i temi dell'energia o dell'economia digitale, della tecnologia, dell'intelligenza artificiale, dello spazio come dell'acciaio, degli asset infrastrutturali come delle filiere industriali, ben sapendo che i nostri avversari sistemici, e cioè i sistemi autoritari, li utilizzano appieno nel loro confronto con le democrazie occidentali. Tutto questo fa parte di quello che viene chiamato guerra ibrida. A tal proposito, abbiamo evidenziato la necessità di disporre di un' intelligence economica al servizio del sistema Italia, che sia proattiva a tutela della scienza e della tecnologia e degli asset produttivi del Paese. Sì, è vero: le sanzioni stanno producendo i loro effetti devastanti, ma occorre anche fermare le armi, rispondendo alle accorate richieste di aiuto di chi è minacciato nella vita e negli affetti, come stanno facendo persino Paesi che sono stati sempre storicamente neutrali come la Svizzera e la Svezia. Ora è il momento delle scelte di campo per tutti. Certo, anche noi pagheremo i costi delle sanzioni, soprattutto come conseguenza del prezzo dell'energia o - se permettete, cari colleghi - come conseguenza delle nostre scelte energetiche errate che ci hanno resi più vulnerabili di altri partner europei.
2022-03-01	M5S	FerraraGianluca	Se si apre un libro di storia si evince che le date più significative dell'umanità sono state segnate dalle guerre. Noi oggi più che mai dobbiamo sforzarci di cambiare paradigma e costruire un nuovo futuro partendo dal presente. I costi di una guerra prolungata, per la nostra già fragile economia, sarebbero incalcolabili. Come ha sostenuto di recente il nostro presidente, Giuseppe Conte, lavoriamo subito per un piano di recovery di guerra. Non possiamo transitare da una pandemia a una guerra lasciando famiglie e imprese ad affrontare uno tsunami con l'ombrello. Siamo convinti che sia indispensabile un approccio comune europeo non solo per le azioni che si andranno a intraprendere, ma anche per fronteggiare le loro conseguenze. È indispensabile un meccanismo di sostegno e compensazione solidaristico, che tenga conto dei diversi rapporti nazionali, in grado di rispondere in modo proporzionale ai danni economici subiti dai singoli Paesi. Per questo, Presidente, il MoVimento 5 Stelle invita il Governo a farsi portavoce in Europa della proposta di rendere strutturale il Next generation EU, la prima vera emissione di debito comune europeo. L'Italia importa dalla Russia quasi la metà del gas necessario per il proprio fabbisogno. Correttamente lei venerdì scorso, in quest'Aula, ha sostenuto che dobbiamo incrementare autonomamente la produzione dell'energia. Però questa crisi non può e non deve essere una giustificazione per tornare indietro in termini di fonti di approvvigionamento energetico. Presidente, le centrali a carbone, proprio come la guerra, vanno relegate e lasciate nel passato.
2022-03-01	PD	PinottiRoberta	; va bene un piano comune per l'energia; ma non c'è dubbio che una difesa comune e una difesa complementare alla NATO siano una parte identitaria fondamentale, perché l'Europa, che è la patria del diritto e delle libertà, che ha costruito sull'indicibile sofferenza di due guerre mondiali il suo profilo identitario, ha bisogno di questo pilastro per far sentire la sua voce nel mondo. Questo, secondo me, è oggi fare i conti con la nostra storia e dare risposte.
2022-03-02	FI	CaligiuriFulviaMichela	Alle problematiche sostanzialmente note da tempo a chi si occupa di agricoltura, su cui si cerca di lavorare, si sono aggiunte in questi mesi altre allarmanti variabili. Ad esempio il caro energia, che si riflette necessariamente sui prezzi finali e che ha mandato in tilt molte aziende: un aumento in termini percentuali insostenibile. Collegato al problema del caro energia c'è poi un altro tragico problema: la guerra in Ucraina. Il mio personale pensiero va al popolo ucraino e alle famiglie di chi purtroppo ha perso la vita in questi giorni.
2022-03-02	FdI	LaPietraPatrizioGiacomo	Signor Presidente, oggi finalmente si conclude il percorso a ostacoli di questo provvedimento che, con la quarta lettura in Senato, possiamo dire che verrà approvato in maniera definitiva. Lo dico perché è importante e anche per sottolineare, sentendo gli interventi di tanti colleghi, come viene evidenziata l'importanza dell'agricoltura, ma - mi rivolgo al Governo e ai colleghi di maggioranza - al di là delle parole e di tutti i complimenti che facciamo ai nostri agricoltori e ai nostri allevatori, sarebbe opportuno essere anche più concreti, perché fondamentalmente la concretezza si misura anche con quante risorse il Governo mette a disposizione dell'agricoltura. Purtroppo nei vari provvedimenti che abbiamo visto, dalla legge di bilancio al PNRR, queste risorse non sono adeguate, né all'altezza di questo comparto che è definito primario, ma che è fondamentale anche per la nostra economia. Il disegno di legge che oggi finalmente ci accingiamo ad approvare in quarta lettura in maniera definitiva è sicuramente un passo importante, una legge quadro, di fatto, che mette ordine al comparto della produzione biologica nella nostra Nazione, perché, com'è già stato sottolineato e come abbiamo già detto tante volte nelle varie dichiarazioni di voto e nei vari interventi che abbiamo fatto anche nelle letture precedenti, è un comparto importante per l'agricoltura italiana, come lo è per tutta l'Europa. C'era quindi bisogno di mettere nero su bianco e di codificare tutta una serie di questioni per permettere alle nostre aziende di lavorare con tranquillità. Ci sono aspetti importanti che sono stati ricordati: il marchio biologico, la costituzione dei distretti, le risorse per la promozione, ma vorrei invitare i miei colleghi a fare una piccola riflessione insieme a me. Stiamo attenti a non inseguire anche falsi miti. Con questo voglio dire che non possiamo pensare certamente di concentrare l'attività dell'agricoltura interamente sul settore del biologico, perché come sappiamo l'agricoltura biologica ha una resa molto inferiore rispetto a quella tradizionale, che invece andrebbe incentivata attraverso gli investimenti e la ricerca, per consentirle - essendo a sua volta un settore importante - di produrre la quantità di cibo sufficiente a sfamare la nostra popolazione. La popolazione mondiale si sta avvicinando, nei prossimi anni, ai nove miliardi di persone, che devono essere sfamate, e non credo sia giusto né nei loro confronti, né nei confronti dei nostri concittadini, perché ho sentito molti miei colleghi dire che questa è una nicchia importante, che ci sono persone che sono disponibili a spendere. Credo che questo sia vero, ma credo che sia altrettanto importante garantire a tutti i cittadini di potersi alimentare in maniera corretta, perché non possiamo comunque pensare di avere poi cittadini di serie A e di serie B, che, in base alle loro possibilità economiche, possono alimentarsi meglio o peggio rispetto ad altri. Questo è un ragionamento di carattere sociale molto importante, che mi sta particolarmente a cuore. È positivo quindi che questo disegno di legge abbia regolarizzato tutto il comparto, ma stiamo attenti a questi aspetti. Oggi, purtroppo, la situazione che è scoppiata in Ucraina, la guerra che qualcuno di voi ha già citato, ci porta ad una riflessione per quanto riguarda l'approvvigionamento alimentare del nostro Paese, perché non c'è soltanto un problema legato all'energia, ma ne abbiamo anche uno che dovremo affrontare e su cui dovremo confrontarci per quanto riguarda l'autosufficienza alimentare. Oggi dall'Ucraina e dalla Russia arriva circa il 25 per cento del grano duro che importiamo: capite che questo, insieme anche alle politiche agrarie del Canada, degli Stati Uniti e dell'Australia, incide pesantemente anche sui costi, ma fondamentalmente ci deve portare a riflettere su quanto stiamo facendo nel nostro Paese per raggiungere l'autosufficienza alimentare, perlomeno in certi settori. Noi purtroppo non l'abbiamo in nessun settore, ma non esiste oggi un piano strategico nazionale per la sicurezza alimentare. Su questo dovremmo confrontarci e dobbiamo investire risorse e avere sicuramente una visione, tutti uniti per i prossimi anni. Detto questo, vorrei però anche mettere in chiaro alcune cose che sono successe nell' iter di questo provvedimento. Peraltro, sono contento che la senatrice Cattaneo abbia accettato le riformulazioni proposte dal Governo, perché anche da qui nascono un atto unanime e un impegno affinché si possano correggere le sfumature che ancora rimangono nel disegno di legge. Come Fratelli d'Italia, ne abbiamo sempre appoggiato l'approvazione, come vi dicevo, perché il settore ne ha sicuramente bisogno. Abbiamo però sempre combattuto l'equiparazione che c'è all'interno della legge tra biodinamico e biologico, tant'è che in seconda lettura avevamo proposto in Commissione agricoltura degli emendamenti per l'abrogazione del comma 3 dell'articolo 1, che sono stati bocciati. Abbiamo però concordato con tutti gli altri Capigruppo che in Aula non avremmo presentato emendamenti per facilitare l' iter del provvedimento. In quell'occasione, la senatrice Cattaneo presentò emendamenti su cui noi, coerentemente con la linea che avevamo avuto in Commissione, abbiamo espresso voto favorevole. Il provvedimento è andato alla Camera ed è stata fatta una modifica all'articolo 1, ma purtroppo - com'è già stato sottolineato - all'articolo 5, che riguarda il tavolo tecnico del Ministero per il biologico, e all'articolo 8, che riguarda il piano nazionale, è rimasto ancora il riferimento alla biodinamica. Voglio sperare che sia una dimenticanza di carattere non politico, ma un errore di drafting, la cui correzione sia stata impedita dalla fretta per l'approvazione alla Camera e per la quarta lettura al Senato. Non voglio pensare che invece sia un modo per far uscire dalla porta principale il biodinamico e poi farlo rientrare della finestra, facendo partecipare un rappresentante di questa categoria al tavolo tecnico, e riconoscerlo anche all'interno del piano nazionale per le risorse che devono essere distribuite. Come dicevo, sono soddisfatto del fatto che la senatrice Cattaneo abbia presentato quest'ordine del giorno e abbia accettato le riformulazioni, perché è chiaro che c'è un impegno preciso del Governo a far sì che si possano votare gli emendamenti puntuali di modifica dell'articolo 5 e dell'articolo 8 della legge, che verranno presentati nei prossimi provvedimenti. Non ripeterò tante cose che sono state dette, anche perché abbiamo più volte parlato di questo argomento. Annuncio pertanto il voto favorevole del Gruppo Fratelli d'Italia.
2022-03-02	LN	BergesioGiorgioMaria	Per tutte queste ragioni, Presidente, noi, come Lega-Salvini Premier-Partito Sardo d'Azione, voteremo favorevolmente al provvedimento e auspichiamo che nel frattempo si riesca a dare forza ed energia alle altre misure per aiutare il comparto agricolo e agroalimentare italiano, sempre nella visione di un consumatore attento soprattutto alla sua salute.
2022-03-09	FI	MallegniMassimo	Signor Presidente, innanzitutto vorrei ringraziare i colleghi della Commissione e il vice ministro Bellanova, con la quale abbiamo lavorato in queste settimane per licenziare un provvedimento importante. È una legge delega e, quindi, torneremo ad esprimere dei pareri, ovviamente, ma l'indirizzo del Parlamento è fondamentale ed è quello su cui abbiamo voluto fissare la nostra attenzione. Prima ci siamo dati, delle regole. Le regole sono che il Parlamento dà degli indirizzi, che poi dibatte al proprio interno, all'interno della Commissione, che rappresenta, quindi, tutti i Gruppi parlamentari. Il primo obiettivo era quello di capire se c'era la volontà, se c'era l'intento di trovare una sintesi, una soluzione che andasse nell'interesse generale. Ora, ogni tanto a noi parlamentari viene la smania di piantumare le bandierine, quasi come succede con gli ombrelloni per i balneari, per citare un argomento di questi giorni, che conosco peraltro molto bene. Ora, a partire da una iniziale e giusta presentazione di emendamenti dei vari Gruppi parlamentari, vi è stato subito il pensiero di fissare degli obiettivi che scaturivano da necessità oggettive. C'era il problema della rapidità degli appalti; c'era il problema cogente dei prezzi, che stanno lievitando ininterrottamente. Non sarà certo la legge delega a risolverlo. Si tratta di un altro argomento, che verte anche sulla questione dell'energia e delle materie prime; un tema che coinvolge tutti e che sta avendo dei risvolti allucinanti. Mi rivolgo al Governo, che però lo sa bene. Attenzione: ci sarà il problema non di come spenderemo i soldi, ma un altro: se le imprese accettano oggi di fare dei lavori che faranno poi domani, quando la variazione dei prezzi sarà davvero ampia, qualcuno si preoccuperà e penserà che forse sarà meglio non eseguirli. Come qualcuno ha detto, se abbiamo già fatto degli accordi quadro, magari due anni fa, vuol dire che, anziché fare 200 chilometri di asfalto, ne realizzeremo 80. Questo è un tema su cui il Governo, nella attuazione della delega, deve porre l'attenzione. Noi abbiamo inserito la logica, importantissima, dell'aggiornamento prezzi. Abbiamo previsto una serie di elementi perché l'aggiornamento dei prezzi potesse essere conseguente all'aumento dei prezzi, ma non possiamo infinitamente seguire questo filone. Una volta fissato il concetto che il Parlamento aveva il diritto e la necessità di esprimere un punto di vista e di dare indirizzi chiari al Governo, abbiamo parlato col Governo, che ha accolto questo punto di vista. Ogni tanto bisogna spingere un po' di più e ogni tanto spingere un po' di meno. Il vice ministro Bellanova, che è politica di lungo corso, queste cose le capisce al volo. Magari, la tecnicità di qualche Dicastero delle volte è un po' restia a comprendere che c'è un Parlamento, eletto dai cittadini, che ha la necessità di esprimere un punto di vista. Ma, grazie all'impegno di tutti, siamo arrivati a un'intesa. E voglio ringraziare anche il ministro Giovannini, che ha colto sempre questa necessità. E che risultato abbiamo portato a casa, non per noi, dal momento che questo è un intervento corale? Abbiamo portato a casa la revisione dei prezzi. Abbiamo portato a casa un risultato che fino a oggi pensavamo impossibile e per il quale devo ringraziare l'intuizione del relatore Cioffi. Io definivo l'argomento come la necessità di coinvolgere le imprese del territorio nei lavori che si sviluppano sul territorio. L'uomo, più acculturato e di mestiere, ci ha suggerito la definizione di small business act, che è conseguentemente il concetto della direttiva europea che tiene conto della territorialità delle piccole e medie imprese. E abbiamo centrato anche questo obiettivo importante. L'altra questione è il sorteggio. Se ricordate, qualche anno fa per effettuare la scelta si sorteggiava. A un certo punto, in una gara regionale si tirò fuori il secondo numero estratto sulla ruota di Bari per scegliere l'impresa, perché così era previsto in una delibera della Giunta regionale pugliese. Ebbene, questo concetto ormai l'abbiamo superato, perché abbiamo tolto di mezzo il sorteggio nella scelta delle imprese. Guardate che è un fatto epocale e solo insieme potevamo riuscirci. Cito inoltre la scelta di prodotti nazionali, con una percentuale massima di prodotti di Stati terzi, e quindi la nazionalità di quello che facciamo: le piccole imprese, il territorio, la revisione dei prezzi, i nostri prodotti. Le coperture assicurative per i professionisti sono un altro elemento importante: se fai l'ingegnere, il geometra o l'architetto, come allunghi la penna subito qualcuno ti dà una botta sulla mano, perché pagherai personalmente per te, i figli, i nipoti, i cugini e gli zii. L'introduzione di tali coperture è un fatto veramente importante. Le fideiussioni a scalare sono una cosa incredibile. Se uno faceva un appalto da 10 milioni, rimaneva impegnato, nonostante gli stati di avanzamento, per 10 milioni fino alla fine dell'opera: una follia che significava impedire all'impresa di andare avanti su altri lavori, perché magari il castelletto che aveva l'impresa non era sufficiente per coprire l'impegno fideiussorio. Si tratta quindi di un altro elemento epocale che le imprese aspettavano. I pagamenti e il massimo ribasso: a tale proposito il concetto per me dovrebbe essere totalitario e offerta economicamente più vantaggiosa. Non è possibile che il ribasso fine a se stesso sia la strada maestra per un Paese che punta sulla qualità
2022-03-09	LN	RufaGianfranco	Il testo licenziato dalla Commissione getta le basi per una nuova legge sui contratti pubblici più snella e anche maggiormente equilibrata. La Lega ha arricchito la legge delega con una serie di emendamenti che hanno come principio il rispetto del sacrificio e del rischio dell'impresa. Penso, ad esempio, all'emendamento per la tutela del made in Italy nelle forniture, all'emendamento per il ravvedimento dei costi in caso di aumenti controllati (vedasi oggi l'aumento delle materie prime e del costo dell'energia). Penso ancora all'emendamento che dà la possibilità anche alle piccole imprese di partecipare a grandi appalti perché spartiti in piccoli lotti. La Lega fa così crescere le piccole imprese territoriali e velocizza il lavoro delle grandi. Gli emendamenti della Lega prevedono la semplificazione delle regole che configurano l'illecito professionale e l'individuazione delle cause vere che determinano l'esclusione dai bandi, perciò risposte chiare e concrete di sostegno. Tutto ciò non solo per una disciplina in linea con le direttive già da tempo richieste o per il conseguimento degli obiettivi dell'Agenda 2030 per lo sviluppo sostenibile, ma soprattutto per fare in modo di poter organizzare le attività ad investimenti materiali e amministrativi. Gli emendamenti proposti sono finalizzati a incentivare una buona e celere esecuzione dei lavori anche mediante meccanismi sanzionatori o premiali. Occorrono infatti regole che scongiurino opere incompiute, come le 410 opere al 2020 dal valore di oltre 2,5 miliardi. Al riguardo, nelle more anche di un rapido controllo e monitoraggio, ben venga l'ordine del giorno della Lega che promuove la digitalizzazione del settore italiano delle costruzioni e delle pubbliche amministrazioni. La Lega ha presentato e strutturato nella delega al Governo un emendamento per limitare il ricorso al sorteggio, perché crediamo sia giusto premiare la professionalità. Con l'emendamento 1.155 abbiamo voluto che si prevedessero polizze assicurative a carico della stazione appaltante. Con l'ordine del giorno (già emendamento 1.81) riconosciamo il ruolo determinante dei professionisti coinvolti nella partecipazione a gare. Con l'emendamento 1.247 (testo 2) interveniamo nel valore oggettivo e sociale del servizio di ristorazione collettiva. In esso ha valore nutrire ed educare bambini, anziani e malati e si premia la qualità dell'offerta con criteri che valorizzano le politiche di approvvigionamento alimentare e si raccomandano criteri che premiano la progettualità di comunicazione e informazione, con una prevenzione degli sprechi e una sostenibilità dei pasti, si verifica altresì l'affidabilità socio-economica e le certificazioni e si determina inoltre l'esclusione dagli appalti della ristorazione collettiva di una ristorazione improvvisata. Abbiamo strutturato l'emendamento che valorizza l'esperienza professionale maturata negli anni dai direttori tecnici, dando ancora una volta priorità alla meritocrazia e alla professionalità. Il lavoro della e nella Commissione, a cui va il ringraziamento per il proficuo e costruttivo impegno, a cominciare dagli uffici, dai colleghi, dai relatori, in modo particolare la senatrice Pergreffi, e dal Governo, con la presenza costante e costruttiva della senatrice vice ministro Bellanova, spero trovi effettiva delega al Governo perché l'impegno profuso ha strutturato una serie di emendamenti che creeranno sintesi per buone regole dei contratti pubblici. Come anche per tale legge delega, la Lega è al Governo per il bene delle imprese e dei suoi professionisti. Se non fossimo al Governo, avremmo solo ipotizzato, senza portare a complimento idee e richieste in grado di dare risposte, certezze e programmazione. Per la Lega è il momento di essere anche criticati, ma non di criticare; è il momento di fare, ma non di lasciar fare. Per il bene degli italiani ci mettiamo sempre la faccia.
2022-03-09	M5S	DAngeloGrazia	D'ANGELO (M5S). Signor Presidente, onorevoli colleghi, appare francamente difficile avallare la proposta conclusiva del senatore Malan, volta a respingere la richiesta dell'autorità giudiziaria relativamente alle intercettazioni del 15 maggio 2018 - progressivo n. 2521 e progressivo n. 2523 - per la incerta e implausibile configurazione del requisito della necessità, così come, in relazione alle telefonate progressivo n. 2618 del 17 maggio 2018, progressivo n. 5760 del 27 luglio 2018, progressivo n. 5997 del 4 agosto 2018, progressivo n. 6043 del 6 agosto 2018, progressivo n. 6044 del 6 agosto 2018 e progressivo n. 6090 del 6 agosto 2018, di respingere la predetta richiesta non sussistendo il requisito della fortuità e occasionalità. È difficilmente argomentabile sotto il profilo della mancanza del requisito della necessità in quanto già preliminarmente il giudice per le indagini preliminari, nel caso di specie, ha proprio effettuato un vaglio sulla richiesta del pubblico ministero, riducendo l'ambito delle intercettazioni da sottoporre alla domanda di autorizzazione. Già a monte del nostro esame non è stata avallata la richiesta di utilizzo di numerose intercettazioni, in quanto il giudice per le indagini preliminari ha ravvisato la natura proprio indiretta di tali intercettazioni. Dopo una scrematura così ampia, la conclusione che sulle prime due intercettazioni manchi il presupposto della necessità onestamente mi sembra offensiva nei confronti della ragionevolezza di quest'Assemblea. L'argomentazione utilizzata dal relatore circa la non titolarità, a quella data, della carica di Sottosegretario appare incongrua, in quanto il senatore Siri aveva comunque la qualifica di parlamentare e, in virtù di tale status, aveva presentato emendamenti che - secondo l'accusa - erano correlati alla dazione di una utilità. Si contesta nella relazione conclusiva che le motivazioni sottese alla richiesta di autorizzazione all'utilizzo delle prime due intercettazioni siano scarne. Sembra quasi che un procedimento penale incentrato sui reati di corruzione e concorso in corruzione non sia una motivazione sufficiente per consentire l'autorizzazione delle prime due intercettazioni, che sicuramente si contraddistinguono per la natura casuale. Ricordiamo - e non per inciso - che, nell'ambito del procedimento penale in corso, si contesta al senatore Siri - all'epoca sottosegretario di Stato presso il Ministero delle infrastrutture e dei trasporti - di aver proposto e concordato, con gli organi apicali dei Ministeri competenti per materia, l'inserimento di provvedimenti normativi di competenza governativa di rango regolamentare (quindi il decreto interministeriale in materia di incentivazione dell'energia elettrica da fonte rinnovabile) e anche di iniziativa governativa di rango legislativo (la cosiddetta legge mille proroghe, la legge di stabilità e la cosiddetta legge di semplificazione); ovvero di aver proposto emendamenti contenenti disposizioni in materia di incentivi per il cosiddetto mini eolico, ricevendo la promessa e/o la dazione di 30.000 euro da parte del signor Paolo Franco Arata, amministratore dell'Etnea srl e dominus della Solcara srl, amministrata dal figlio Francesco Arata (società operative in quel settore), il quale - secondo l'autorità giudiziaria - da tali provvedimenti avrebbe tratto benefici di carattere economico. Si contesta altresì allo stesso Siri, sempre nella duplice qualità di senatore e di Sottosegretario di Stato presso il Ministero delle infrastrutture e dei trasporti, in concorso con altri coimputati, di essersi attivato per ottenere un provvedimento normativo ad hoc che finanziasse, anche in misura minima, con differimento dell'intera copertura finanziaria negli esercizi finanziari a venire, il progetto di completamento dell'aeroporto di Viterbo, di interesse della Leonardo spa, per future commesse. Il senatore Siri avrebbe inoltre esercitato pressioni sul comandante generale della Guardia costiera, per operare una sostituzione di un responsabile del procedimento per alcuni appalti in essere all'epoca dei fatti. In conclusione, nonostante le accuse e la rilevanza delle stesse, per il relatore non sussiste il requisito della necessità. Giuridicamente e politicamente non possiamo che manifestare la più profonda contrarietà alle conclusioni della Giunta delle elezioni e delle immunità parlamentari. Per le restanti intercettazioni la Giunta ha sostenuto il diniego all'autorizzazione, presupponendo il mutamento di direzione dell'atto di indagine che si ha nel momento in cui gli inquirenti, a partire dalla polizia giudiziaria che sta operativamente effettuando le intercettazioni su incarico dell'autorità giudiziaria, si rendono conto del coinvolgimento da parte di un parlamentare e della conseguente necessità di richiedere l'autorizzazione per proseguire le captazioni, che assumono in questo caso natura indiretta. La Giunta ha rinvenuto il cosiddetto fumus mutationis dopo le due telefonate del 15 maggio del 2018. Ora non si comprende perché l'intercettazione del 17 maggio 2018 non possa rientrare, considerata la vicinanza temporale con le prime due date, fra le intercettazioni casuali. Infine, per tutte le altre intercettazioni, anche se si può ipotizzare la sopravvenuta conoscenza da parte degli inquirenti della natura di parlamentare di uno degli interlocutori, la richiesta dell'autorità giudiziaria deve essere parimenti accolta, attesa la gravità delle condotte contestate al senatore Siri, la cui conoscibilità non può essere ridotta entro lo schema delle guarentigie parlamentari. Per tutte queste considerazioni annuncio il voto contrario alla relazione del senatore Malan del MoVimento 5 Stelle. In caso di votazione per parti separate, andremo a diversificare il voto a seconda della formulazione delle stesse.
2022-03-09	PD	MargiottaSalvatore	L'altro mito da sfatare, come qualcuno ha detto oggi (e bisogna essere precisi su queste cose), è che questa riforma serve a far partire le opere del Piano nazionale di ripresa e resilienza: non è affatto così. Per quanto riguarda il PNRR, abbiamo approvato qualche mese fa un decreto semplificazioni ad hoc per quel tipo di opere, così come per quelle del Piano nazionale integrato per l'energia e il clima (PNIEC), che quindi possono essere appaltate e in gran parte sono state già avviate. Questa norma ha a che fare con il PNRR per un altro motivo, ossia perché l'Unione europea ci ha chiesto una serie di riforme di tipo strutturale e non contingente, che ci siamo impegnati a sviluppare e ad approvare in modo tale da essere in regola con gli impegni: la riforma degli appalti, quella del fisco e quella della giustizia. Grazie al lavoro che abbiamo fatto, saremo in grado di rispettare i tempi. Già il collega Astorre, in un bell'intervento, ha segnalato una serie di emendamenti del PD che sono stati recepiti, approvati e che hanno migliorato il disegno di legge. Abbiamo fatto un ottimo gioco di squadra, a partire ovviamente dalla presidente Malpezzi e dal collega D'Arienzo. Se dovessi sintetizzare con un'unica espressione il lavoro che abbiamo fatto, direi: semplificazione, efficienza e rapidità, ma nell'assoluto rispetto di trasparenza, sicurezza sul lavoro, diritti dei lavoratori e sostenibilità ambientale (un emendamento del collega Mirabelli in tal senso è stato assolutamente pregevole); insomma, direi la traduzione in pratica di un approccio autenticamente riformista o, almeno, di quello che noi del PD riteniamo essere il riformismo. Un emendamento particolarmente significativo, frutto del concerto tra Governo e Parlamento, è quello in materia di revisione dei prezzi, che dovrà obbligatoriamente essere sempre presente in bandi, avvisi e inviti, per essere utilizzato in particolari condizioni di natura oggettiva. Si pensi a quel che sta accadendo oggi con il rincaro dell'energia e dei materiali e alle gare: ultimamente ce n'è stata una importantissima a Roma che è andata deserta, perché le imprese trovano che quei prezzi non siano tali da consentire la partecipazione alle gare stesse. Certo non entrerà in vigore oggi, ma quando saranno stati approvati definitivamente la legge e i decreti attuativi; si tratta però di un segnale importante che diamo alle imprese, dicendo che ci stiamo pensando e a regime ci arriveremo. Di certo, invece, nei provvedimenti che stiamo esaminando in questi giorni (il terzo decreto-legge sostegni, come quello sulle bollette) dovremmo provare a dare una risposta immediata al mondo delle imprese, che non possono attendere la traduzione in pratica della legge delega. Perché il PNRR funzioni, certo sono importanti le leggi di semplificazione, i soldi (quelli prima di tutto) e la riforma e un rafforzamento della pubblica amministrazione, ma la quarta gamba è il mondo delle imprese e dell'economia di questo Paese, che non può arrivare alla meta moribondo, ma deve arrivarci in salute. Per questo, ce ne occuperemo anche nei decreti-legge in discussione. Abbiamo lavorato su questo versante, ma non abbiamo mai dimenticato le altre questioni per noi importantissime: la trasparenza e le misure a tutela dei lavoratori e quelle relative alla sostenibilità ambientale. Non potranno essere mai fatte gare al massimo ribasso, né essere effettuati ribassi sul costo della manodopera e sulla sicurezza dei lavoratori. Le gare in materia di servizi sociali e della ristorazione ospedaliera, assistenziale e scolastica e, in genere, quelle di servizio ad alta intensità di manodopera non potranno mai essere assegnate con l'unico criterio del prezzo. Non possiamo pensare che nelle mense ospedaliere o in quelle scolastiche vinca chi offre il minor prezzo, a detrimento della qualità. Ritengo dunque che questo sia un paletto di sostanziale importanza, realizzato attraverso un nostro emendamento. Potrei continuare citando tutti gli altri emendamenti, non solo quelli del PD, ma anche di altri colleghi. Mi viene da citare quello proposto dal senatore D'Arienzo a proposito delle piccole e medie imprese, ma ci sono anche quelli presentati e approvati su spinta e stimolo degli altri Gruppi. Insomma, secondo me abbiamo fatto un egregio lavoro, migliorabile come tutti; il vice ministro Bellanova ci ha appena detto che la Camera ci potrà lavorare, perché non arriverà un testo blindato, e probabilmente torneremo anche noi ad occuparcene. In conclusione, signor Presidente, mi consenta di fare una notazione del tutto personale. Mi sono sempre occupato di questa materia nella mia vita parlamentare, prima alla Camera e poi al Senato, come anche sul versante della mia vita privata e professionale. Si tratta di una materia fluida, scivolosa, difficile da irreggimentare e che, visto che siamo in tema di anniversari, qualche volta a me fa venire in mente una bellissima canzone di Lucio Dalla, che a un certo punto dice che il pensiero è come l'oceano: non lo puoi bloccare, non lo puoi recintare. Anche la materia dei lavori pubblici ha tante di quelle innovazioni che riuscire a comprimerla è complicato, devo dire con grande fortuna dei bravissimi avvocati che se ne occupano durante tutti i contenziosi. Noi non avevamo l'ardire e l'ambizione di irreggimentarla; abbiamo pensato, invece, di poterla valorizzare, ordinare e implementare in massima misura a vantaggio del Paese. Siamo contenti di poter dire che il Parlamento in tale direzione ha fatto la sua parte.
2022-03-15	FI	GalloneMariaAlessandra	, prevedendo in ogni caso di prorogare comunque la disciplina golden power, considerando di metterla a regime e rendendola strutturale almeno per alcuni settori specifici, come ad esempio quello della tutela del sistema energetico. Parliamo di oltre 4.000 impianti in Italia, di circa 15.000 addetti, che assicurano circa il 20 per cento della produzione totale di energia elettrica e oltre il 40 per cento della produzione da fonte rinnovabile del Paese. Le numerose incertezze geopolitiche, connesse all'approvvigionamento di energia, a partire dal balzo dell'incremento dei prezzi del gas, ci impongono quindi di guardare all'idroelettrico con ancor maggiore attenzione e consapevolezza rispetto alla sua importanza e alla sua centralità. Per tale ragione, chiediamo anche che lo Stato affianchi le Regioni, che in questo campo emanano leggi e regolamenti, in caso di loro inerzia o difficoltà. Quindi oggi più che mai gli elementi di forza presenti nel nostro sistema energetico vanno difesi, protetti e valorizzati. È fondamentale che politica e Governo gli dedichino le giuste attenzioni e lo proteggano come merita. La relazione del Copasir parla anche delle potenzialità dell'energia nucleare e delle tecnologie più recenti, che ridurrebbero le scorie radioattive. In Italia - si legge nella relazione - sebbene non vi sia produzione di energia mediante l'utilizzo di centrali nucleari, la ricerca in questo settore non si è arrestata e ha consentito di stabilire importanti presidi sia nel campo scientifico sia in quello industriale. Ogni ipotesi di ordine applicativo resta legata però a valutazioni politiche. Noi siamo favorevoli all'inclusione delle tecnologie nucleari di quarta generazione nella tassonomia europea per gli investimenti sostenibili; non si può oggi dire no a prescindere, anche perché altrimenti, come al solito, andremmo a regalare e a svendere un know-how che è tutto italiano, per il quale non siamo secondi a nessuno. C'è comunanza di vedute tra noi e la relazione del Copasir su un'altra fonte energetica: il gas naturale. Il Comitato scrive che il gas naturale sembra rappresentare una risorsa irrinunciabile nel breve e medio termine, in attesa che possa completarsi la transizione energetica. Lo ribadisco, a maggior ragione, oggi mentre stiamo vivendo quello che stiamo vivendo, mentre abbiamo voltato o scritto, come preferiamo, una pagina di storia che rimarrà negli annali. E ancora, anche per favorire la riduzione delle bollette, aumentate in maniera insostenibile, occorrerebbe valutare l'ipotesi di incrementare le estrazioni di gas dai giacimenti italiani, riducendo allo stesso tempo gli acquisti dall'estero, ovviamente dalla Russia in primis, ça va sans dire. Si tratterebbe - prosegue il testo - di sfruttare più efficacemente i giacimenti già attivi, in modo da raddoppiare la quota nazionale da poco più di 4 a circa 9 miliardi di metri cubi all'anno. Il Copasir sta dando importanti linee di indirizzo. Quindi, in sintesi, anche per la sicurezza, sì a rinnovabili, gas e nucleare, con attenzione all'idroelettrico e alla Cina. Per la sicurezza l'Italia ha bisogno di diventare autonoma e indipendente anche dal punto di vista energetico. La situazione geopolitica attuale può diventare fonte di crisi drammatica o - come auspichiamo - stimolo a reagire. È un tempo incredibile quello che stiamo vivendo; facciamoci ricordare come coloro i quali hanno gettato le basi per un futuro sicuro dei nostri figli.
2022-03-15	FI	GasparriMaurizio	In primo luogo, reputo positivo che si discuta in Aula la Relazione annuale del Copasir, che ha lavorato con grande tempestività ed efficacia su una serie di dossier importanti, occupandosi - come ci ha ricordato il presidente Urso - di politiche industriali e questioni energetiche. Il Copasir si è occupato - come ricordato dal presidente Urso - di politica industriale, di questioni energetiche e ovviamente dei temi più strettamente di competenza dell'organismo, dalla cybersecurity ai temi specifichi della materia e del settore. Avevo letto la relazione, che ovviamente è molto più ampia e ricca di spunti di quanto la discussione in Aula consenta di poter rappresentare, e voglio evidenziare con rapidità alcune questioni. In primo luogo, noi viviamo una fase storica in cui la cronaca drammatica di queste ore ci fa capire come non si possa vivere nella vacanza della storia. Oggi i temi della sicurezza, intesa come difesa (gli investimenti nella difesa militare, negli armamenti, nelle strutture che devono tutelare le persone), sono tornati tragicamente d'attualità. C'è il tema energetico e non c'è bisogno di parlarne: i costi, gli approvvigionamenti e quant'altro. Oggi pensiamo che intensificare gli approvvigionamenti dall'Algeria e dal Congo sia una salvezza, e forse lo è, ma nel corso della storia - non centocinquantamila anni fa - anche quei Paesi sono stati coinvolti in guerre e tensioni. Quindi oggi vanno bene in alternativa a uno scenario pericoloso, ma Dio sa che cosa può accadere tra cinquanta o cent'anni, tempi che nel corso della storia sembrano lontani ma sono brevi. C'è il tema dell'autonomia energetica. Oggi in Ucraina uno dei problemi riguarda le centrali nucleari, che potrebbero essere al centro di bombardamenti o incidenti. L'Ucraina, che non è un Paese al top del mondo come l'Italia, sul nucleare è più avanti di noi, che invece abbiamo rinunciato a quella tecnologia. Anche in questi giorni se ne parla, ma se si partisse oggi - e non si parte oggi - ci vorrebbero interi lustri. Ci si balocca discutendo su ottime energie alternative con le quali si può riscaldare un buon tè o qualche palazzo, ma vorrei vedere come si fa a risolvere la produzione di acciaio e di alluminio, la mobilità ferroviaria e quant'altro con le ottime energie alternative. Difesa e energia, ma anche alimentazione: sono tre fattori primari. L'alimentazione la dovrei mettere prima, perché se non si mangia è inutile pensare a difendersi o a scaldarsi. Di qui tutti i temi come il prezzo del grano e delle importazioni primarie. Dobbiamo quindi riflettere - e lo faccio in occasione di questa relazione - sul fatto che un Paese come l'Italia - ma anche l'Europa - che ha sistemi di armamento e spese che si sovrappongono, deve pensare a una difesa comune, perché la difesa serve: se si vogliono aiutare dei popoli aggrediti, non si possono soltanto sventolare bandiere o inviare e-mail, ma bisogna anche, come sta avvenendo, inviare delle armi. Mi auguro ovviamente che non ci sia un'estensione del conflitto. Ripeto: ci sono i temi dell'alimentazione, le produzioni da intensificare per avere una maggiore autosufficienza, l'energia, che importiamo ora di qua e ora di là. I buoni e i cattivi nel pianeta si dislocano a turno, quindi quelli che oggi sono buoni chissà se saranno tali domani. I temi della sicurezza sono anche questi, ma torno alla relazione, perché queste sono questioni di carattere generale. Ringrazio il presidente Urso - e il Comitato che ha approvato la relazione - perché, oltre a richiamarci a questioni primordiali della vita e della libertà dei popoli, ha citato una serie di cose. Lo ringrazio per i chiarimenti sul Marco Polo Council, che riguardava l'ex direttore Manenti, e quindi la necessità di regolamentare le attività successive. Coloro che hanno diretto i Servizi di sicurezza hanno avuto una carriera importante e anche delle garanzie normative ed economiche importanti, quindi hanno delle limitazioni nella loro carriera successiva, come succede per chi sta al Governo. È capitato: se si va al Governo poi non si possono assumere per un certo periodo alcuni incarichi. Insomma, dei limiti per chi ha l'alto onore di svolgere funzioni di un certo tipo valgono anche dopo. Credo che il fatto che relazione abbia richiamato questa vicenda mi pare sia molto importante e debba portare a una riflessione per capire se le norme sono sufficienti o se vanno incrementate. L'Assemblea forse non ha colto del tutto quello che ha detto il presidente Urso; quando non ci sono votazioni c'è chi ascolta e chi non ascolta. Nella relazione si dice che le procure in Italia non rispettano le direttive europee in materia di intercettazioni. Guarda un po', ma pensate, colleghi, che c'è un certo eccesso di intercettazioni; non un eccesso perché ne fanno troppe, bensì perché non si rispettano delle direttive europee. Poi nel campo della sicurezza e dell' intelligence ci sono attività ulteriori, ma anche di questo tratta la relazione, il tema della regolamentazione di attività indispensabili. Lo so anch'io che senza intercettazioni non si combatte il crimine internazionale. Poi le tecnologie, la cybersecurity e la loro evoluzione sono importanti. Si parla anche della distruzione dei materiali dal momento che i supporti elettronici consentono una divulgazione molto più facile. La ringrazio, presidente Urso, per aver sottolineato nella relazione la vicenda che attiene alle procure, che si arrabbiano se si tenta di fare una riforma della giustizia, mentre dovrebbero rispettare le regolamentazioni europee perché altrimenti l'Europa viene invocata solo in alcuni casi. C'è anche un richiamo importante ad una vicenda che ho vissuto come membro della Commissione parlamentare di inchiesta sul rapimento e sulla morte di Aldo Moro svoltasi la scorsa legislatura. Come componenti di una Commissione con dei poteri investigativi, abbiamo avuto accesso a documenti dei Servizi che abbiamo consultato nel vincolo della segretezza. Tale vincolo vale anche successivamente, salvo però il fatto che quelle cose segrete poi io le ho lette sui giornali. Ricordo un articolo pubblicato un paio di anni dal quotidiano «La Stampa» che parlava di una vicenda che lei tocca, il Lodo Moro, la vicenda del 1980. In tale articolo si raccontava che il famoso colonnello Giovannone relazionava in quella drammatica estate, che è poi l'estate di Ustica e della strage di Bologna, dell'intensificazione di possibili reazioni. C'erano il terrorismo, un export di armi che non era quello della Colombia, i palestinesi che portavano le armi alle Brigate Rosse. C'era insomma una situazione da fine anni Settanta. Onorevole Urso, noi vorremmo che venisse accolto l'auspicio che il Copasir ha rinnovato, sollecitato altresì dalla Commissione Moro nella scorsa legislatura all'allora presidente del Consiglio Gentiloni, volto a desecretare quegli atti. La relazione infatti distingue gli archivi del Senato e della Camera, ma ci sono gli atti che sono nelle sedi dei Servizi. Io non ne parlo perché ho avuto modo di poterli consultare la scorsa legislatura, ricoprendo quella funzione. Ho letto poi delle cose sui giornali, ma non posso nemmeno dire se siano vere o false. La discussione sul Lodo Moro interessava sostanzialmente la tutela dell'Italia, in quegli anni anche dal terrorismo palestinese. L'Italia in qualche modo chiudeva un occhio se c'erano transiti e veniva così meno bersagliata. Questo però non ci risparmiò l'attentato alla Sinagoga di Roma o all'aeroporto di Fiumicino. Il senatore Zanda, che conosce la storia d'Italia dall'interno e come esperto, annuisce. In quegli anni però ad altri Paesi è andata peggio. Non discuto; la storia è fatta di accordi e di scontri. Su quella vicenda però io mi auguro che la sua sollecitazione venga attuata. La desecretazione degli atti dei Servizi ci potrà consentire infatti di valutare le vicende di Ustica e della strage di Bologna su cui, con riferimento a quest'ultima, ci sono state sentenze. Io non discuto tali sentenza, ma si possono però leggere e vedere altre cose. Sono passati quarantadue anni da una vicenda tragica e storica. Il Medioriente è ancora una polveriera e purtroppo non c'è più il colonnello Giovannone a tutelare l'Italia. Speriamo che i «Giovannone» di questi anni siano altrettanto capaci. Si tratta di un capitolo che va scoperto, di una desecretazione che deve avvenire. Rilancio dall'Assemblea questo appello rivolto dalla Commissione Moro e da un atto parlamentare quale la relazione del Copasir. Sapete che sulla strage di Bologna ci sono ancora processi in corso a personaggi che si aggiungono a quelli condannati. È una vicenda che non finisce mai. Questi atti storici possono o non possono avere connessione; questo lo valuterebbe chi di dovere qualora fossero desecretati. Tali atti invece sono blindati. Ci sono molti altri spunti, ma avviandomi alla conclusione, rilevo che nei giorni scorsi ho letto sui giornali un po' di preoccupazione, espressa anche dal sottosegretario Gabrielli che ha rilasciato delle interviste molto misurate, confacenti al ruolo che svolge e alla carriera che ha avuto, circa alcuni aspetti che nel campo della cybersecurity fanno sì che noi abbiamo dei sistemi di una società russa che vigilano anche sulla sicurezza informatica delle nostre istituzioni, compreso Palazzo Chigi. Vedete, anche adesso, la storia cambia. A Pratica di Mare si sperava che la Russia dialogasse con il mondo occidentale, poi quella politica non è stata proseguita e torna la tendenza egemonica storica della Russia che - informo i distratti - da qualche secolo fa le guerre in Crimea e in Ucraina. Cavour mandò nel 1853 i soldati del Regno di Sardegna - pensate un po' - alla guerra di Crimea, che era più o meno uguale a quella di adesso; c'era lo zar che voleva dei territori, adesso ci sono altri successori che vogliono altre terre. Presidente Urso, vorrei allora chiarezza. Questi sistemi d'importazione russa sono o non sono validi? La nostra cybersecurity deve essere affidata a tutto questo? Pongo questa questione in termini di attualità. Abbiamo istituito l'Agenzia per la cybersicurezza nazionale, ci poniamo dei problemi, a quali fornitori ci dobbiamo rivolgere? Come ultima questione, alle pagine 82 e 83 della relazione si tratta il tema degli incontri tra politici ed esponenti dei Servizi, sconsigliabili sempre. Non parlo di vicende di attualità, ma vorrei capire, se è stato regolamentato, se esistono dei verbali. Se uno va un incontro e non sa che uno è un agente segreto (essendo segreto non rivela la sua natura, altrimenti che agente segreto è?), se uno incontra dei parlamentari a una cena, tutto ciò viene profilato, viene scritto? Può avvenire casualmente, perché è un agente segreto. Siccome la relazione tratta la questione alle pagine 82 e 83 - vado per citazioni - chiedo al presidente Urso di rispondere in sede di replica. In ultimo vorrei intervenire sulla questione della cybersecurity affidata a una società russa, il cui nome è Kaspersky, che si pronuncia alla maniera russa e non a quella inglese. È proprio questo il problema: non sarebbe meglio questa seconda opzione? Che facciamo?
2022-03-15	FdI	MalanLucio	Uno degli aspetti più importanti che emerge da questa relazione e anche in generale dell'attività di intelligence, è quello della cybersicurezza, la sicurezza informatica. Si tratta di un aspetto sempre più importante, perché la tecnologia entra nella vita quotidiana di ciascuno e, a maggior ragione, è essenziale nella vita quotidiana delle aziende, delle istituzioni, delle nostre Forze armate. Come dicevo, è dunque un aspetto estremamente importante, al punto che la NATO ha chiarito che la norma fondamentale del Trattato del Nord Atlantico dal punto di vista organizzativo - l'articolo 5, che impone a tutti gli Stati membri di intervenire a difesa di uno di essi, qualora sia attaccato - si debba applicare anche in caso di attacchi informatici, e non soltanto per i classici attacchi militari, per i quali ovviamente non vi erano dubbi. Questo è un aspetto estremamente importante, in quanto un attacco informatico può creare danni gravissimi in un Paese: può paralizzare settori economici e può arrecare gravi danni nel settore della finanza, dal momento che evidentemente lo strumento informatico è ormai indispensabile anche nella più piccola delle filiali bancarie, può bloccare la distribuzione dell'energia, può bloccare gli acquedotti. Nella relazione di cui abbiamo ascoltato l'integrazione orale da parte del Presidente del Comitato, e che è a nostra disposizione, la questione viene trattata in modo ampio. È stata istituita da poco l'Agenzia nazionale per la cybersicurezza e per la quale - come ebbi modo di sottolineare in quell'occasione - credo ci sia bisogno di ambizioni molto maggiori: non si può pensare di creare una piccola agenzia burocratizzata, con qualche dirigente nominato sulla base di ragionamenti più politici che tecnici in un settore come questo, che sarebbe riduttivo definire competitivo. Quando gli ingegneri informatici si esercitano per diventare sempre più bravi, sempre più capaci a dare risposte alle esigenze di sicurezza delle aziende o delle istituzioni in cui lavorano o lavoreranno, fanno semplicemente una gara tra loro e si dividono in due squadre: da una parte, qualcuno cerca di violare la sicurezza di quella banca o di quella agenzia e - dall'altra parte - qualcun altro cerca di difendere la sicurezza e vince il più bravo. Chi si difende, ovviamente, ha dei margini maggiori, come un po' in tutti i settori, ma vince il più bravo. È evidente, quindi, che avere qualcuno che è bravino, che se la cava, che ha orecchiato qualcosa di cybersicurezza non serve a nulla, perché in questo duello l'avversario è potenzialmente - ovviamente non sempre - di livello molto alto. Occorre quindi una maggiore attenzione su questo, tenendo presente che la cybersicurezza deve essere non soltanto passiva, ma anche in grado di agire e cioè deve essere non soltanto in grado - anche se questo, naturalmente, è fondamentale - di difendersi nel modo più efficace possibile contro gli attacchi, contro le violazioni della segretezza ed anche della tenuta dei dati, ma deve anche essere in grado e credibile nel portare avanti delle azioni di contrattacco, perché questo è quello che avviene. Gli esperti del settore spiegano che vi sono possibilità che prima o poi un attacco abbia successo e se ci si difende soltanto, ovviamente chi attacca, cioè chi cerca di entrare nei sistemi informatici, prova e riprova e se una volta ci riesce ha vinto, perché sa che non avrà delle reazioni. Da parte di molti esperti, purtroppo, ci viene l'indicazione che l'Italia su questo sia particolarmente debole. L'Agenzia per la cybersicurezza è un passo avanti, ma è un po' troppo poco e va potenziata nella sua qualità e anche nella sua capacità di reazione. Non va in nessun modo sottovalutato questo aspetto. Ricordiamo che uno dei principali modi in cui avvengono gli attacchi informatici è il cosiddetto ransomware, cioè un attacco in cambio di un riscatto: si rubano i dati a un'importante istituzione, ad esempio ad una banca, e si chiede una somma di denaro più o meno consistente per restituirli, perché il modo più rapido di concretizzare per chi ha rubato dei dati - a meno che non lo abbia fatto, come in taluni casi avviene, a fini di spionaggio industriale, economico o di altra natura - è proprio farsi dare dei soldi dall'istituzione la cui riservatezza è stata violata. L'istituzione che ne è vittima ha interesse a non farlo sapere, perché altrimenti la sua immagine viene danneggiata. Dunque, il fatto che non si abbia notizia di questo genere di attacchi non vuol dire che questo genere di attacchi non sia già avvenuto e, purtroppo, in qualche caso possono anche esservi stati dei successi. Occorre dunque una grande attenzione in tal senso. Il lavoro che fanno i nostri Servizi di intelligence e lo stesso Comitato per la sicurezza della Repubblica è dunque estremamente importante, anche se per sua natura tende ad essere oscuro. Vorrei citare un altro aspetto che trovo molto interessante nella relazione: la questione del segreto di Stato. Ci sono state diverse richieste da parte del Parlamento per superare il segreto di Stato su alcuni aspetti: si è parlato molto della questione legata al grave attentato alla sinagoga, il grande tempio ebraico di Roma, quando nel 1982 un bambino fu ucciso e vi furono diversi feriti, tra i quali il fratello di questo bambino. Ebbene, sono emerse circostanze davvero inquietanti sulla questione, cioè che non era stato mandato alcun tipo di protezione proprio in quella serata, pur essendovi state delle segnalazioni del pericolo concreto e imminente di un'attività terroristica proprio ai danni della comunità ebraica nel momento più solenne della loro vita, cioè le funzioni nella sinagoga. Il segreto di Stato è comprensibile ed è una delle risorse che deve avere lo Stato, ma ci sono una disciplina e una legge che dicono quando, da chi e come va posto il segreto di Stato. Ultimamente abbiamo un analogo atteggiamento, come sul segreto di Stato, per le operazioni di carattere meramente commerciale ed economico condotte dal Commissario straordinario per la gestione della pandemia e abbiamo presentato degli ordini del giorno per chiedere che venga finalmente fatta chiarezza su tutte le operazioni economiche di acquisto di materiali e di servizi. Ebbene, ci è stato risposto che non si può rispondere per questioni di riservatezza. Peccato che ci sia una legge, la legge anticorruzione di cui molto si è parlato e a cui è stata data molta importanza, che dice che le spese della pubblica amministrazione devono essere rese note tempestivamente per questioni di trasparenza e per combattere la corruzione, tranne nel caso in cui c'è segreto di Stato. Quando non c'è il segreto di Stato ci deve essere trasparenza. È importante lo strumento del segreto di Stato, ma è importantissimo in democrazia lo strumento della trasparenza e della chiarezza nei rapporti tra il cittadino e la pubblica amministrazione.
2022-03-15	FdI	RautiIsabella	Quanto sta accadendo dimostra l'importanza, sia della sicurezza della Repubblica, sia di ogni decisione che si prende, non solo nel settore della difesa, ma anche in quelli dell'energia, della tecnologia, dell'economia digitale e delle infrastrutture. Tra i temi rilevanti della relazione ci sono la difesa europea e la sicurezza nazionale, asset che dovrebbero essere centrali in ogni decisione politica. Ma è su un altro aspetto fondamentale che intervengo, ovvero quello della sicurezza energetica, che rappresenta un tassello cruciale da presidiare all'interno di una complessiva strategia di difesa dell'interesse nazionale e sul quale la relazione ribadisce l'esigenza di un rafforzamento nei termini della cosiddetta intelligenza economica. Sulla questione energetica, il Copasir ha infatti presentato, nel gennaio scorso, una relazione al Parlamento - come ricordava il presidente Urso - in cui si evidenziavano le criticità del sistema e la vulnerabilità, a fronte sia dell'azione egemonica degli attori statuali, sia della necessaria transizione ecologica. Nella stessa relazione, venivano anche avanzate alcune soluzioni che proprio in queste ore sono oggetto, per fortuna, di decretazione d'urgenza o che comunque sono in corso di valutazione. La relazione sottolineava chiaramente la necessità di realizzare un piano di sicurezza energetico che riducesse progressivamente la nostra dipendenza da altri Paesi e soprattutto dalla Federazione russa, puntando all'indipendenza energetica e all'autonomia produttiva e tecnologica, in collaborazione, naturalmente, con i partner europei occidentali, anche in considerazione dei fattori e dei rischi geopolitici che si andavano comunque prefigurando. Nella relazione si legge anche testualmente che «Lo scenario attuale presenta ulteriori debolezze legate all'incremento dei prezzi, in particolare del gas, che si è registrato negli ultimi mesi e che verosimilmente rischia di contrassegnare anche l'immediato futuro». Come sappiamo, purtroppo così è stato. Su questi aspetti, il Comitato ha indicato la necessità e l'urgenza di adottare un piano nazionale di sicurezza energetica, puntando ad un'adeguata autonomia tecnologica e anche produttiva del Paese nel campo energetico attraverso il rafforzamento delle filiere nazionali di industria e di ricerca. Oggi, cari colleghi, siamo in piena emergenza e la situazione potrebbe anche portarci da qui a poco - dico potrebbe - a rinunciare in tutto o in parte al gas e al petrolio della Russia, e anche questa è una delle tante drammatiche conseguenze del conflitto in corso, ma è evidente che oggi si scontano anche errori del passato e scelte energetiche sbagliate o non scelte che ci hanno resi dipendenti da altri e più vulnerabili rispetto ad altri partner europei. Sconteremo anche noi i costi delle sanzioni, soprattutto come conseguenza del prezzo dell'energia ed è per questo che Fratelli d'Italia chiede che si agisca in sede europea e internazionale perché i costi siano ripartiti in modo equo tra i diversi Paesi europei e dell'Alleanza occidentale. Ma non basta, cari colleghi: Fratelli d'Italia ritiene che serva un piano di sicurezza energetica e che si debba produrre più energia in Italia con tutti gli strumenti possibili, dall'aumento dell'attuale produzione di gas nei giacimenti già esistenti fino ai nuovi impianti di energia rinnovabile; un combinato disposto necessario per raggiungere l'obiettivo dell'indipendenza energetica, senza la quale - lo sottolineiamo - non può esserci nessun altro tipo di indipendenza. La guerra in corso pone la questione energetica al centro dell'attenzione globale. L'impennata dei prezzi della benzina e del gasolio è una realtà con la quale tutti noi stiamo facendo purtroppo i conti tutti i giorni. Lo stesso vale, purtroppo, per i rincari generalizzati mentre si allunga - ne abbiamo avuto la conferma anche oggi - l'ombra delle spirali speculative da bloccare per fermare l' escalation dei listini. Bisogna colpire chi fa sciacallaggio sulla tragedia della guerra, così come ha richiesto Fratelli d'Italia anche attraverso una mozione presentata alla Camera. In conclusione, Presidente, devo sottolineare alcuni aspetti della relazione che credo interessino questo dibattito. L'energia è una risorsa sociale, ovvero è un diritto universale che dovrebbe essere garantito, certamente è anche una risorsa ambientale ed è una merce, ma non dovrebbe mai diventare un'arma di ricatto geopolitico. Eppure, succede e sta succedendo. È per questo, cari colleghi, che bisogna dotarsi di una politica energetica che faccia fronte all'emergenza e sia in grado di progettare anche il futuro. Ma l'Italia deve recuperare errori e ritardi, perché è mancata e manca una politica energetica. Intanto, per fronteggiare l'emergenza Fratelli d'Italia chiede una riduzione immediata delle accise e dell'IVA sui costi del carburante. Inoltre - lo sottolineo - l'abbattimento del carico fiscale sui carburanti non comporterebbe alcuna perdita, poiché questi rincari non erano stati stimati e rappresentano un cosiddetto extra-gettito per le casse dell'erario. Bisogna subito - a nostro avviso - correggere il tiro, ragionare su una strategia di indipendenza energetica, perché ci sono intere filiere - non le nomino - che rischiano di fermarsi, imprese costrette a chiudere o a diminuire la produzione. Ci sono famiglie che stentano a sopravvivere. Anche sul caro bollette Fratelli d'Italia aveva lanciato, già all'inizio dell'anno, un grido di allarme e criticato una manovra finanziaria che prevedeva per il rincaro soltanto un miliardo e mezzo, una cifra chiaramente inadeguata, tanto che a gennaio il Governo è dovuto intervenire con altri decreti per calmierare le bollette; ma non basta, come abbiamo visto. Non sarebbe obiettivo attribuire al conflitto in corso tutto ciò che si sta verificando nella nostra economia, perché molti fattori di crisi erano già presenti negli ultimi mesi del 2021 e i prezzi di tutte le materie prima erano già cresciuti senza che il Governo - a nostro avviso - affrontasse in modo adeguato la situazione. La guerra ha creato un cortocircuito e ci troviamo ad inseguire le emergenze. Cari colleghi, vorrei concludere dicendo che il confronto di oggi ci deve aiutare a trovare le misure necessarie, perché gli italiani non possono sostenere ulteriori sacrifici e non meritano un Governo immobile di fronte a quella che era già una crisi socioeconomica epocale, che le ricadute del conflitto in corso stanno aggravando in modo drammatico, lanciando nuove sfide, minacce ibride e multidimensionali.
2022-03-15	FdI	UrsoAdolfo	Avevamo evidenziato il dispiegamento militare russo intorno all'Ucraina, così come le conseguenze del referendum costituzionale in Bielorussia, che avrebbe cancellato la neutralità di quel Paese, permettendo, quindi, alle truppe russe di agire, anche con dispositivo nucleare, dalla Bielorussia. Avevamo evidenziato nel tempo, anche nelle precedenti relazioni, l'azione di spionaggio e di reclutamento russo nel nostro Paese; la pervasività della penetrazione russa in Europa, tesa a condizionare le istituzioni democratiche; l'azione aggressiva realizzata nei nuovi domini bellici, nello spazio e nel cyber e l'uso sistematico dei mercenari della Wagner, non soltanto in Africa. Avevamo scritto, tra l'altro, e cito testualmente: «(…) un' escalation militare in Ucraina potrebbe comportare un ulteriore peggioramento della situazione, che risulterebbe rovinosa anche e soprattutto per l'Italia, che deve a Mosca oltre il 40 per cento delle importazioni» di gas. L'avevamo scritto. Peraltro, proprio sulla sicurezza energetica il Copasir ha realizzato una specifica relazione al Parlamento il 9 gennaio di quest'anno, al termine di oltre sei mesi di indagine conoscitiva. In quella relazione abbiamo evidenziato la necessità di affrancarci dalla dipendenza estera, tanto più da Paesi come la Russia, che utilizzano l'energia quale fattore di potenza. In quella relazione indicavamo alcune soluzioni, che sono poi quelle che ora il Governo si appresta a varare incalzato dall'emergenza. Già allora parlavamo della necessità di raddoppiare la produzione nazionale di gas, di diversificare le fonti, di utilizzare il potere sostitutivo dello Stato per gli impianti solari ed eolici che erano bloccati. Già allora parlavamo del nucleare di quarta generazione e dell'ipotesi di fusione nucleare, che il presidente Draghi ha citato pochi giorni fa alla Camera dei deputati. Erano tutte indicazioni già contenute nella nostra relazione sulla sicurezza energetica. Così come, nella conclusione della relazione, abbiamo indicato con chiarezza l'assoluta necessità di realizzare un piano nazionale di sicurezza energetica al fine di raggiungere un'autonomia strategica, tecnologica e produttiva nel quadro europeo occidentale, di cui finalmente si parla a fronte dell'emergenza. Cari colleghi, oggi finalmente discutiamo in modo compiuto di sicurezza nazionale sulla base della relazione annuale del Copasir del 14 febbraio. È una novità importante. Onorevoli colleghi - come abbiamo detto nell' incipit della relazione - in passato non è mai accaduto che una relazione annuale del Copasir o una relazione annuale della Presidenza del Consiglio fossero esaminate in Assemblea. La legge n. 124 del 2007, di quindici anni fa, prevede queste due relazioni che non sono state mai esaminate in Parlamento, né in Assemblea, né in Commissione. Per tale ragione, a nome del Comitato, ringrazio la Presidenza e i Gruppi parlamentari di averne condiviso la necessità - come spero accada ogni anno - con una specifica sessione parlamentare. Era questo ciò che chiedevamo nella premessa della nostra relazione annuale; una sessione parlamentare come quella che si svolge ogni anno sulla giustizia, con conseguenze poi legislative. In questi anni in Assemblea si è svolto soltanto un dibattito su un argomento di competenza del Copasir, nel 2009, con l'allora presidente Rutelli. Si trattava del caso delle intercettazioni su cui peraltro - guarda caso - tanti anni dopo, il 21 ottobre dello scorso anno, siamo stati costretti a fare noi stessi una relazione al Parlamento. Nella nostra relazione sul sistema di intercettazioni abbiamo denunciato come perduri una situazione di assoluta discrezionalità sulle modalità e i criteri con cui vengono affidati i mandati a eseguire le intercettazioni giudiziarie anche in merito alla conservazione o alla distruzione delle stesse. Ricordo a tutti che siamo sotto procedura di infrazione europea, perché le procure non intendono attuare quanto previsto in una precisa direttiva europea e quanto stabilito dalla legge italiana. Aspettiamo che il Ministro della giustizia mantenga quel che si era impegnato a fare nel corso dell'audizione. In altri casi, invece, alle nostre relazioni sono seguite azioni concrete. Mi riferisco - per esempio - alla sicurezza cibernetica, che è stata oggetto della nostra prima relazione al Parlamento a inizio legislatura. Essa ha portato all'estensione del golden power al settore delle telecomunicazioni, alla realizzazione del perimetro nazionale sulla sicurezza cibernetica, alla nascita, seppure solo nel giugno scorso, con oltre dieci anni di ritardo, dell'Agenzia per la cybersicurezza nazionale. Non è stato dato seguito, invece, alla nostra richiesta di allora volta a individuare una fattispecie di reato che consentisse di perseguire gli autori degli attacchi in modo adeguato e di predisporre una difesa attiva; cosa di cui ovviamente si parlerà nei prossimi giorni. In questa relazione evidenziamo a tal proposito anche la necessità di realizzare al più presto il cloud nazionale della pubblica amministrazione, la rete unica a controllo pubblico, una politica strategica per la connessione marittima, l'autonomia tecnologica e produttiva europea nell'economia digitale. Purtroppo - cari colleghi - non vi è stata sufficiente attenzione nemmeno quando notavamo che la Russia è lo Stato più attrezzato nella guerra cibernetica e oggi dobbiamo pensare a come eliminare le criticità che possono emergere dal fatto che software antivirus russi siano utilizzati come cavalli di Troia. In queste ore il Governo - ovviamente anche dietro nostra sollecitazione - prenderà altre necessarie misure di cui siamo stati correttamente informati - come sempre accade - in un confronto pieno e leale tra gli organi istituzionali. Lo stesso vale - anzi di più - per la tecnologia cinese, di gran lunga più pervasiva, come abbiamo ampiamente dimostrato tre anni fa e ribadito in questa relazione, chiedendo, purtroppo senza successo, di inibire l'uso della tecnologia cinese nel sistema delle telecomunicazioni. Altre indicazioni del Comitato sono state recepite e ne diamo conto in questa relazione, per esempio con l'estensione del golden power al settore finanziario e bancario e ad altri importanti asset strategici del Paese, anche alla filiera sanitaria; o con la norma penale che punisce la detenzione di materiale a fini terroristici. Penso altresì all'indicazione contenuta nella nostra relazione su come contrastare la radicalizzazione islamica e le nuove forme di terrorismo jihadista, che abbiamo presentato a seguito della caduta di Kabul nel regime talebano. Questa indicazione è stata di recente recepita dalla Commissione affari costituzionali della Camera e, quindi, abbiamo fatto un passo in avanti. Sicuramente vi è molto altro da fare. Nella nostra relazione annuale abbiamo evidenziato quali siano alcuni asset strategici del Paese di cui ci siamo occupati nella nostra attività annuale: dalla ricerca all'università, alla tutela dei brevetti della tecnologia, dall'economia digitale alle infrastrutture portuali, dalla filiera siderurgica a quella automobilistica, dai semiconduttori alle batterie, dall'idrogeno al riciclo dei minerali preziosi, dalla nuova competizione duale sullo spazio all'industria della difesa. Sullo spazio come fattore geopolitico - oggi si parla di guerra interspaziale - e sulla difesa europea stiamo per concludere, dopo mesi di indagini, due apposite relazioni che vi presenteremo nei prossimi giorni; indagini che non a caso abbiamo attivato dopo la sciagurata ritirata dall'Afghanistan. Nella relazione annuale, però, vi abbiamo già anticipato alcune osservazioni sulla difesa europea. Nello specifico, vi abbiamo anticipato come già a noi appariva insufficiente, ben prima dell'invasione russa in Ucraina, una previsione di appena 5.000 militari come forza rapida europea, a fronte del fatto che solo l'Italia impiega 9.200 militari in missioni internazionali. Anche in questa relazione vi abbiamo anticipato come ci sono apparse del tutto inadeguate le risorse previste nel quadro finanziario pluriennale dell'Unione europea; risorse che sono state dimezzate rispetto a quanto prevedeva il precedente bilancio. Ora ovviamente tutto cambierà sotto l'incalzare della guerra - come ha fatto la Germania - e, se lo ha fatto la Germania, capite che dobbiamo farlo anche noi. Chiediamoci però se la minaccia russa non sia anche frutto della distrazione europea, del nostro non voler vedere quello che accadeva. Non possiamo più permettercelo. Anche per questo un ampio capitolo della relazione riguarda l' intelligence economica, tanto più importante a fronte della guerra ibrida che è in corso da anni, non da oggi, e di cui il principale terreno di contesa è proprio il nostro Mediterraneo allargato. Si tratta di una guerra ibrida in cui sistemi autoritari (Cina e Russia in testa, ma non solo) aspirano alla supremazia tecnologica ed economica anche attraverso il controllo delle risorse energetiche e alimentari del pianeta, dal gas all'acqua, di materie prime, minerali preziosi e terre rare, di tutto ciò che serve all'economia digitale ed ecologica - lo dobbiamo assolutamente realizzare - che però sta cadendo sotto il loro controllo. Chi non ha notato (noi lo abbiamo notato) che negli ultimi mesi si sono svolti sei golpe militari, di cui cinque riusciti, in quattro Paesi del Sahel, in due dei quali ovviamente hanno chiamato i mercenari della Wagner? Intelligence economica e intelligence cibernetica si legano l'una all'altra. Per sottoporlo alla vostra attenzione, abbiamo condotto un confronto con alcune democrazie occidentali, con le nostre democrazie occidentali, Stati Uniti, Francia, Giappone, Svezia, che da tempo hanno sviluppato una intelligence economica, per capire cosa si possa fare, di più e meglio, nei Paesi democratici, a tutela della nostra tecnologia e delle nostre imprese, della nostra scienza e creatività, della nostra società e, quindi, delle nostre libertà. Qualcosa è stato fatto a normativa vigente, su nostra richiesta pienamente condivisa dal Governo, e ne diamo atto anche al sottosegretario Gabrielli, come abbiamo fatto nella nostra relazione. Ma è necessario fare ancora di più, con apposite modifiche legislative, perché quanto è stato fatto finora è a legislazione vigente. Cambiare la legge è compito del Parlamento. In questo contesto, abbiamo evidenziato come lo strumento del golden power sia utile, necessario, ma non sufficiente. Serve anche una politica industriale che punti a preservare e, se possibile, rafforzare gli asset strategici del Paese. Lo stesso strumento del golden power, notevolmente rafforzato in questi anni, è ancora poco usato. Guardate le relazioni al Parlamento sul golden power. Lo diciamo perché, talvolta, il Parlamento è distratto. Lo stesso strumento del golden power, notevolmente rafforzato in questi anni proprio su impulso del Comitato, va ulteriormente adeguato alle evidenze emerse nella sua applicazione. Il caso di Alpi Aviation, una piccola impresa ad alto contenuto tecnologico, che abbiamo esaminato e di cui vi diamo conto nella nostra relazione, sulla quale il Governo è recentemente intervenuto, bloccando la vendita a una società cinese statale, ci ha determinato nel chiedere che lo strumento del golden power contempli anche un'azione preventiva di monitoraggio, a tutela proprio delle piccole e medie imprese ad alto contenuto tecnologico, come accade in altri Paesi, come ad esempio gli Stati Uniti. Questo è nella nostra relazione. La nostra relazione ha sempre un preciso metodo di lavoro empirico: parte da un caso specifico, come quello sopracitato e dà conto delle nostre sollecitazioni al Governo ad agire nei limiti della legislazione vigente. Ciò avviene nel corso di audizioni (guardate il numero di audizioni fatte lo scorso anno, soprattutto nella seconda parte dell'anno) oppure attraverso note informative specifiche alle autorità competenti (leggete le note informative specifiche che abbiamo inviato e a chi le abbiamo inviate). Infine, attraverso le relazioni al Parlamento, sollecitiamo il legislatore a intervenire. Ad esempio, nel campo del controllo sull'operato del comparto, cioè dell'Intelligence, sul quale c'è un intero capitolo e che è compito precipuo del Comitato, abbiamo riscontrato il caso Marco Polo Council. La nostra attività in proposito ha consentito all'autorità del comparto di predisporre un primo provvedimento sulla incompatibilità dei vertici dell'Intelligence dopo la cessazione del servizio. Provvedimento pubblicato in via straordinaria nella Gazzetta Ufficiale, affinché terzi ne fossero a conoscenza. Ora occorre migliorare l'impianto legislativo, il che è compito del Parlamento. Così come, verosimilmente, mi auguro facciano anche altri organi dello Stato per quanto di loro competenza. Nella parte conclusiva della relazione forniamo pertanto alcune indicazioni su ciò che riteniamo necessario modificare nella legge 124. Una legge ottima, ma approvata nel 2007, quindici anni fa, quando la guerra ibrida non era nemmeno immaginabile, quando la Russia sostanzialmente era ancora nello spirito di Pratica di Mare. Nella relazione diciamo che è necessario fare già da subito una cosiddetta manutenzione ordinaria, ma assolutamente necessaria, e vi elenchiamo anche i punti in cui occorre intervenire. Nel contempo, però, abbiamo evidenziato come la normativa abbia bisogno di una revisione più significativa anche per quanto riguarda l'architettura e le competenze delle agenzie di intelligence. Per tale motivo, abbiamo preannunciato che, nella prossima e conclusiva relazione di fine legislatura, al termine di ulteriori approfondimenti, forniremo le nostre relative informazioni in un confronto preventivo al Copasir con il Governo. Tra l'altro, abbiamo affrontato una tematica, emersa sia in questa legislatura che nella precedente, relativa alla composizione del Comitato nel momento in cui muta la collocazione parlamentare maggioranza-opposizione. Nella precedente legislatura si era supplito con una leggina transitoria, incrementando il numero dei parlamentari componenti il Comitato: ce lo siamo dimenticato? Ebbene, noi non lo abbiamo dimenticato; ragion per cui abbiamo proposto in questa relazione una soluzione normativa che consenta ai Presidenti delle Camere di intervenire quando cambia la ripartizione maggioranza-opposizione per regolare l'attività del Comitato che di fatto, nei primi sei mesi dello scorso anno - si veda il numero di audizioni e di interventi - si era praticamente ridotto a un numero esiguo, quasi paralizzandosi rispetto a quello che abbiamo fatto nella seconda parte dell'anno. Non si può paralizzare l'attività del Comitato parlamentare per la sicurezza della Repubblica; non lo si può fare, ovviamente, tantomeno oggi. Cari colleghi, leggendo il combinato disposto della relazione annuale e della relazione sulla sicurezza energetica, qualcuno ha scritto che il Copasir aveva previsto quel che sarebbe accaduto - alcuni giornalisti si sono sbizzarriti su questo - con l'aggressione militare in Ucraina. Qualcosa di significativo avevamo detto nei modi in cui potevamo dirlo, ovviamente, sulla base delle audizioni segretate che avevamo tenuto e, quindi, delle informazioni che noi stessi ricevevamo, perché la nostra fonte di informazione sono le audizioni: l'Intelligence, il Governo, le autorità che convochiamo, non altro, a scanso di equivoci. Ora occorre reagire, consapevoli che siamo a un punto di svolta nella storia, a un passaggio epocale. Il mondo che sognavamo non c'è più e forse non c'era nemmeno ieri; vi è un prima e un dopo, e non serve a nulla recriminare o rinfacciare, o peggio ancora mettere in difficoltà l'avversario o l'alleato per quello che aveva dichiarato in altri tempi, in un'altra epoca storica, quando aveva altre informazioni. Questo è un gioco al massacro che non serve al Paese. È il momento dell'unità e della responsabilità, come si sono realizzate (unità e responsabilità) nella risoluzione che definisce quale debba essere la posizione dell'Italia sulla guerra in Ucraina: una guerra che ci riguarda, perché è una parte della guerra ibrida che, con mezzi anche diversi, ma altrettanto devastanti, i sistemi autoritari hanno sviluppato nei confronti delle democrazie occidentali per sottometterci e, se volete, anche in qualche misura per toglierci le nostre libertà. È un problema che riguarda anche l'Occidente. Vi pongo un esempio che deve essere chiaro a tutti, perché la tecnologia si sviluppa, e oggi la tecnologia consente agli algoritmi - attraverso il riconoscimento facciale e solo attraverso quello - di capire quali siano le opinioni politiche del cittadino che viene sottoposto al riconoscimento facciale, senza altre informazioni. Capite bene cosa ciò significhi rispetto a Paesi in cui è prevalente il controllo sociale del dissenso e in Paesi come il nostro in cui è fondamentale la privacy e le libertà degli individui, delle comunità e delle Nazioni. Per questo mi auguro che la stessa unità e la medesima responsabilità si realizzino ogni qualvolta affrontiamo le tematiche della sicurezza della Repubblica, che non è soltanto il controllo sull'Intelligence; lo dico a scanso di equivoci. Il Comitato parlamentare per la sicurezza della Repubblica, già nella sua denominazione, che il Parlamento ha scelto nel 2007, a differenza del Copaco precedente, non si limita al controllo dell'Intelligence - fa anche quello, ovviamente - e non si limita nemmeno agli apparati dello Stato, perché non parliamo di sicurezza dello Stato. Nella denominazione si parla di sicurezza della Repubblica, che è qualcosa di più e di diverso - il legislatore è stato lungimirante - rispetto al controllo sull' intelligence o anche semplicemente al controllo sulla sicurezza dello Stato. Per questo ci siamo occupati di relazioni tematiche: ne abbiamo fatte sei in questa legislatura, di cui tre negli ultimi sei mesi. Gli argomenti appaiono poco pertinenti a chi non guarda nell'ottica della sicurezza nazionale, ma oggi sappiamo quanto è importante la relazione che abbiamo fatto sulla sicurezza finanziaria e del sistema assicurativo del nostro Paese, a fronte delle decisioni che - per esempio - l'Europa e il mondo occidentale hanno dovuto assumere in materia di sanzioni finanziarie nei confronti della Russia. Allo stesso modo, ci rendiamo conto di quanto importante sia stata la relazione sulla sicurezza cibernetica di tre anni fa, rispetto alla possibilità che ci sia un attacco cibernetico nel nostro Paese e alle misure che devono essere prese per evitare che, attraverso il cavallo di Troia della tecnologia, si possano espropriare le nostre informazioni o, peggio ancora, scatenare una guerra cibernetica nel nostro Paese. Mi auguro, quindi, che la stessa unità e la medesima responsabilità si realizzino ogniqualvolta parliamo di sicurezza alla Repubblica e che finalmente ogni anno si svolga una relazione, con una sessione con risoluzioni finali, in cui vengano esaminate e comparate la relazione della Presidenza del Consiglio che viene svolta ogni anno a febbraio e la relazione annuale del Copasir, in modo che il Parlamento e il Paese si possano rendere conto di come cambiano, rispetto ovviamente a quanto accade in ogni contesto internazionale, le necessità della sicurezza della Repubblica. Credo che questo sia utile al Parlamento per predisporre poi le misure necessarie. Ritengo che in questo caso noi potremmo dire davvero di aver risposto alle necessità del Paese. Concludo, cari colleghi, dicendo che dobbiamo renderci conto che non possiamo fuggire dalla storia, anche se forse lo vorremmo. Non possiamo fuggire dalla storia e la storia oggi ci impone di prendere da subito le misure necessarie per quanto riguarda la nostra difesa, la nostra sicurezza e gli asset strategici del nostro Paese per fronteggiare, insieme alle altre democrazie occidentali, nella nostra Unione europea e nella nostra Alleanza Atlantica quello che abbiamo di fronte. Non possiamo fuggire dalla storia, possiamo però cambiare la storia.
2022-03-15	FdI	UrsoAdolfo	Ovviamente ringrazio anch'io gli uomini dell' intelligence, che sono impegnati spesso in teatri di crisi. Tra pochi giorni, come ogni anno, non a caso ci sarà una cerimonia presso la sede dell' intelligence in ricordo dei loro uomini caduti per tutelare la Nazione durante le loro missioni. Vorrei rispondere nello specifico ad alcuni colleghi sugli argomenti che sono stati evidenziati. Sull'energia, proprio oggi presso il Copasir si è svolta l'audizione del ministro Cingolani, che domani mattina interverrà qui in Aula. Per rispondere al senatore D'Arienzo, darò un dato emblematico: vent'anni fa importavamo dalla Russia 20 miliardi di metri cubi di gas, oggi ne importiamo 29-30 miliardi, cioè 10 miliardi in più, che sono esattamente quelli che produciamo in meno dai nostri giacimenti, perché vent'anni fa producevamo 15 miliardi di metri cubi di gas in Italia e ne importavamo 20 miliardi dalla Russia, oggi ne produciamo in Italia 3-4 miliardi e ne importiamo 10 in più dalla Russia. All'amico e collega senatore Gasparri, che sottolinea il rischio di altri approvvigionamenti, rispondo che è vero: se, come faremo, diversificheremo le fonti per approvvigionarci di più dall'Africa - non soltanto dall'Algeria, dalla Libia o dall'Egitto, ma anche dal Congo e dall'Angola - dovremo poi capire che l'Africa rientra nei nostri interessi principali, perché se poi la abbandoniamo è peggio che rivolgerci o abbandonare il gas russo. Dobbiamo quindi fare una politica strategica per l'Africa. Alla senatrice Gallone, che evidenziava il discorso da noi sottolineato sull'idroelettrico, faccio rilevare che sarà il Parlamento a decidere la prossima settimana se le nostre valutazioni di interesse nazionale devono portare anche alla modifica o alla sospensione delle gare, che peraltro noi soltanto facciamo nel contesto europeo. Il senatore Malan e la senatrice Pinotti parlano giustamente dell'Agenzia per la cybersicurezza, che è importante. Credo anche che sia significativo quello che il Governo intende predisporre a breve per eliminare alcune condizioni di criticità rispetto al software russo Kaspersky e non soltanto. La senatrice Pinotti propone giustamente di tenere una sessione parlamentare sulla difesa europea e sulla difesa in generale. Credo che questo sia molto importante, anche la luce di quello che evidenziava il collega Arrigoni sull'industria della difesa italiana, che deve avere una sua politica. Abbiamo infatti assistito - e l'abbiamo evidenziato - al fatto che un'azienda molto importante come Leonardo prospetta una politica di industria della difesa e un'altra altrettanto importante come Fincantieri ne prospetta una diversa. C'è quindi bisogno, tanto più in questa materia, di una politica nazionale sull'industria della difesa. Al senatore D'Arienzo, che affronta l'argomento dell' intelligence economica, collegandola anche a quella europea, rispondo che proprio sul fronte economico non si può sviluppare un' intelligence europea, perché è chiaro a tutti che sono diversi gli interessi e le modalità di intervento: basta pensare alla Francia, che è uno dei soggetti più attivi sull' intelligence economica ...
2022-03-15	FdI	UrsoAdolfo	Signor Presidente, cari colleghi, intervengo per la seconda volta in quest'Aula da quando sono stato eletto Presidente del Copasir nel giugno dell'anno scorso. L'ho fatto solo durante le comunicazioni del Governo sulla guerra in Ucraina, per dar conto proprio degli allarmi che il Comitato aveva espresso nelle sue relazioni sulla postura aggressiva della Russia in Ucraina e, più in generale, in Europa e nel Mediterraneo allargato, nei Balcani, in Libia e nel Sahel, in Africa; una minaccia accresciuta nel tempo, tesa ad accerchiare l'Europa, anche attraverso il controllo dell'energia e delle materie prime, pronta a utilizzare ogni mezzo in una moderna, terribile e pervasiva guerra ibrida.
2022-03-15	LN	ArrigoniPaolo	La nostra dipendenza dall'estero per il gas si è attestata lo scorso anno al 96 per cento, per la scarsa diversificazione degli approvvigionamenti. Infatti, importiamo il 40 per cento del gas dalla Russia. Abbiamo criticità nella sicurezza del sistema energetico e delle riserve strategiche, un alto costo delle bollette di energia elettrica e gas (storicamente maggiore rispetto ai partner europei) e rischi di impatto della transizione ecologica. Nel frattempo, dal secondo semestre 2021 è scoppiata - ma, per chi vi parla, era attesa - la tempesta perfetta, con il caro energia che ha toccato l'Europa, in particolare l'Italia, con caratteristiche più strutturali che congiunturali; caro energia aggravatosi poi con la crisi russo-ucraina, fino a diventare la peggiore crisi energetica degli ultimi decenni, a fronte anche del concreto pericolo che la Russia possa sfruttare questo tema per esercitare pressione sull'UE, usando le forniture di gas come strumento di tensione e di guerra asimmetrica. Per quanto riguarda il tema della sicurezza energetica, nell'attuale fase di transizione ecologica la procedura informativa ha evidenziato che le complesse trasformazioni determinate dal cambiamento climatico e dalla lotta al riscaldamento globale, con l'obiettivo del raggiungimento della cosiddetta neutralità climatica entro il 2050, hanno dato impulso a una fase di transizione energetica densa di opportunità, ma anche di seri rischi, che sono ben maggiori e diversificati rispetto a quelli afferenti al rinnovo delle concessioni idroelettriche, che vedo sottolineare da parte di molti colleghi come fosse l'unico problema del nostro sistema energetico. In questa prospettiva, si ribadisce ulteriormente l'esigenza di un rafforzamento della cosiddetta intelligence economica a sostegno di un settore così decisivo, mediante un approccio non solo più difensivo e protettivo, ma anche proattivo e propositivo. Signor Presidente, le chiedo di poter consegnare agli atti la parte finale dell'intervento e vengo alle conclusioni, dicendo che il Gruppo Lega-Salvini Premier-Partito Sardo d'Azione ringrazia il presidente Urso, oggi relatore, esprime soddisfazione per il contenuto della relazione e soprattutto manifesta un sentito ringraziamento alle donne e agli uomini delle agenzie del nostro comparto di intelligence.
2022-03-15	LN	ArrigoniPaolo	Naturalmente il Copasir non poteva non dedicare un capitolo al sistema energetico del Paese. Già nella seconda metà del 2020 - un anno prima del manifestarsi del caro energia, quello della seconda metà dello scorso anno - è stata evidente ai membri del Comitato la necessità di effettuare un'indagine conoscitiva per analizzare la vulnerabilità del nostro sistema, caratterizzato da alta dipendenza dall'estero di energia e materie prime, anche per la sciagurata e progressiva riduzione dello sfruttamento delle georisorse nazionali.
2022-03-15	LN	ZulianiCristiano	Signor Presidente, anche io sarò molto conciso. Intervengo per sottolineare l'importanza di questo provvedimento e le opportunità che vengono offerte a Comuni ed enti locali, oltre che a tutta la filiera agricola e ai territori. Cito di seguito quanto riportato dagli organi di stampa al momento dell'inaugurazione del mercato a chilometro zero di Verona città; ovviamente di esempi come questo ce ne sono tantissimi a livello nazionale in altre parti d'Italia. Le aziende agricole veronesi saranno protagoniste del mercato coperto di Campagna Amica in centro città a Verona: uno spazio di 700 metri quadrati alimentato con energia da fonti rinnovabili di origine agricola e a chilometro zero. Proporranno i loro prodotti freschi e di stagione a chilometro zero, come ortofrutta, olio, riso e farine, carne e insaccati, pesce di lago, prodotti lattiero-caseari, vino, birra e gastronomia. Inoltre, sarà possibile vivere esperienze sensoriali attraverso laboratori, assaggi guidati dai produttori e giornate a tema. Il mercato coperto sarà un luogo per acquisti e degustazioni di prodotti del territorio, ma anche di sviluppo della cultura del cibo e dell'alimentazione. A bambini e ragazzi, in collaborazione con le scuole, saranno dedicati momenti formativi per avvicinarli ai valori della natura, della biodiversità e del non spreco. Riporto ora le dichiarazioni di un sindaco che ha colto al volo le opportunità insieme a Coldiretti e Campagna Amica: «Giornata importantissima per la città e per il quartiere», sottolinea il sindaco Federico Sboarina. «Questo mercato coperto diverrà generatore di nuovi interessi per questa parte della città che, anche con il ritorno dei turisti, tornerà presto ad animarsi di nuova vitalità, come tutta la nostra città». Questo modello virtuoso di educazione alimentare è modello di salute, perché è con l'educazione alimentare che si formano le persone, non con il nutri-score. È notizia di oggi l'allarme lanciato da AFIDOP, l'Associazione formaggi italiani DOP, sul rischio che c'è, attraverso il nutri-score, su dieci piatti simbolo di formaggi DOP. Concludo qui il mio intervento e chiedo di poter consegnare il testo scritto. PRESIDENTE. La Presidenza ne prende atto.
2022-03-15	M5S	LomutiArnaldo	, quella del 1963 per il disastro del Vajont, quella del 1980 per il terremoto dell'Irpinia. Presidente, termino: vogliamo l'elenco delle aziende fornitrici di energia che hanno ricavato dei maxi profitti da questa speculazione, non soltanto per tassarle, ma anche per sanzionarle e per indirizzare i proventi in un fondo per far fronte all'aumento del costo, al fine di alleviare le sofferenze economiche dei cittadini.
2022-03-15	M5S	LomutiArnaldo	Presidente, un anno fa ho presentato un'interrogazione che si riferiva alle aziende fornitrici di energia che hanno i paradisi fiscali in altre località. Ecco, vorremmo anche l'elenco...
2022-03-15	PD	RojcTatjana	Mi permetto tuttavia di dire che è abbastanza strano che tre degli interventi previsti riguardino l'energia, tema sul quale domani mattina ascolteremo il Ministro.
2022-03-16	FI	BoccardiMichele	Alla luce di questo perdurante stato di crisi, acuito dalle tensioni registrate sul fronte dei costi delle materie prime e dell'energia, come ho appena ricordato, diviene necessario adottare questa moratoria per prorogare il termine di sospensione dei rimborsi almeno fino al 31 dicembre di quest'anno, possibilmente con effetto retroattivo dal 1° gennaio. Abbiamo il dovere di scongiurare la chiusura di migliaia di imprese che, schiacciate dal caro bollette, sono impossibilitate non solo a fare investimenti, ma anche a far fronte a normali spese correnti. Gli aiuti previsti, pur rappresentando uno sforzo apprezzabile del Governo, non sono ancora sufficienti a fronteggiare la crisi economica di liquidità che stanno attraversando molti comparti e soprattutto - perdonatemi se lo continuo a rimarcare - quello del turismo.
2022-03-16	FI	BoccardiMichele	Oggi, in questo brevissimo tempo a mia disposizione, voglio però dedicare una riflessione a un argomento importante citato dal relatore, senatore Damiani, ossia la proroga della moratoria sui mutui pregressi al Covid. Oggi, mentre noi parliamo, gli aumenti dei prezzi del settore dell'energia continuano con i conseguenti effetti negativi sulle imprese, oltre che sulle famiglie. Ecco perché mi permetto oggi di insistere, come ormai faccio da settimane, sulla proroga della moratoria dei mutui pre-Covid. Siamo soddisfatti della condivisione unanime di tutta la maggioranza parlamentare che nell'ordine del giorno a questo decreto ha impegnato il Governo ad adoperarsi presso le istituzioni dell'Europa affinché il quadro temporaneo UE ( temporary framework ) venga esteso e potenziato anche al fine di consentire la proroga della moratoria in favore delle micro, piccole e medie imprese, relativamente all'apertura di credito e concessione di prestiti e finanziamenti. Questo però, signor Sottosegretario, non può restare un mero proclama, quindi vigileremo affinché il Governo, al primo decreto utile e in tempi brevissimi, approvi questa moratoria mutui per salvare migliaia - credetemi, sono migliaia - di imprese dal fallimento.
2022-03-16	FI	BoccardiMichele	Si tratta di un risultato che premierebbe non tanto noi senatori né tanto i partiti politici, quanto le migliaia di imprese italiane che stanno soffrendo in questo momento a causa dell'insostenibile aumento dei costi, specie dell'energia, per la difficoltà dell'approvvigionamento delle materie prime o perché le loro attività sono praticamente ferme da dicembre, com'è il caso del comparto del turismo. Tale moratoria converrebbe anche allo Stato, che in assenza di essa potrebbe trovarsi a dover fronteggiare una forte esposizione debitoria. Grazie alla precedente concessione da parte del Governo di sospensioni e dilazioni, il sistema bancario ha potuto beneficiare di un corposo intervento di garanzie statali.
2022-03-16	FI	DamianiDario	Signor Presidente, anche io mi soffermerò molto velocemente sul provvedimento e cercherò anche io di fare qualche passaggio politico, perché ritengo che - come ha appena detto la correlatrice Donatella Conzatti - stiamo approvando un provvedimento che sconta - ahimè - un passaggio un po' diverso rispetto a un mese e mezzo fa. Abbiamo uno scenario politico ed economico completamente differente. Questo provvedimento era stato pensato politicamente da questa maggioranza e dal nostro Governo per uscire dalla pandemia, perché si vedeva finalmente la luce in fondo al tunnel, e quindi per dare un'ulteriore spinta alle attività economiche, proprio per portarle verso quel rimbalzo del PIL che abbiamo tutti evidenziato e sottolineato in questi mesi. Di colpo ci siamo ritrovati con un mondo al contrario e ci troviamo ad affrontare oggi questo decreto-legge con uno spirito politico diverso; quindi abbiamo dovuto cambiare impostazione. Ringrazio il sottosegretario Guerra, qui presente, e tutti i Sottosegretari che sono intervenuti nel corso dell'esame di questo provvedimento, nonché tutti i componenti della Commissione bilancio, comprese le opposizioni, perché veramente, con quel poco che avevamo a disposizione, ritengo che abbiamo realizzato un ottimo provvedimento. Ci siamo veramente stretti (come si dice), perché aspettavamo delle risorse per poter esplicare le nostre proposte; invece non ci sono state o sono state poche e pertanto abbiamo dovuto cambiare impostazione. Tant'è che poi sono arrivati altri due decreti insieme, che quindi hanno portato un pezzo del decreto che riguardava l'energia e lo hanno spostato alla Camera. Noi siamo rimasti con gli Ateco e con altri provvedimenti, che siamo riusciti però a mettere insieme con la nostra capacità politica. Questo è stato un aspetto fondamentale e importante. Vorrei sottolineare un secondo passaggio. Noi siamo ancora qui - lo voglio ricordare - a sostenere un Governo che nasce per il Paese dall'emergenza causata dalla pandemia e, in questo momento, anche dalla guerra. La maggioranza, seppur variegata, ha avuto la capacità di fare sintesi. Lo abbiamo fatto perché anche il mio Gruppo parlamentare continua e continuerà ad essere portatore di tante proposte politiche, che non trovavano una condivisione tra tutte le forze della maggioranza. Abbiamo quindi avuto la capacità tutti quanti di fare sintesi e di tenere tali proposte da parte. Noi da sempre, come Gruppo parlamentare Forza Italia, sosteniamo ad esempio la reintroduzione nel mondo del lavoro, per determinati settori, semmai limitata nel tempo in questo periodo particolare, dei voucher, però era un tema divisivo e abbiamo avuto la capacità di accantonarlo. Vedremo in un prossimo futuro, eventualmente, se vi sarà questa possibilità. Siamo stati sostenitori anche noi, nella manovra finanziaria, di un aiuto concreto ai commercianti e ai ristoratori per il sostegno all'occupazione del suolo pubblico, la TOSAP; a questo abbiamo trovato risposte perché anche nel milleproroghe c'è stata, senza oneri, la proroga delle autorizzazioni. Ci sono state queste risposte. Abbiamo insistito tanto, tutti insieme, e abbiamo condiviso con le opposizioni la possibilità in un momento del genere di dare sostegno e respiro alle famiglie e alle imprese con la riapertura dei termini della rottamazione- ter e ci siamo riusciti, perché la volontà politica di tutti noi è stata proprio di andare in questa direzione: il merito va a tutta la maggioranza e all'opposizione che ha sostenuto e ha voluto dal Governo l'inserimento in questo provvedimento della misura della riapertura dei termini per la rottamazione- ter. Non siamo invece riusciti, ma è un impegno che abbiamo collocato all'interno di un ordine del giorno vincolante per il Governo (questa è una novità del provvedimento), su un altro tema importante, che è la moratoria sui mutui. Questo è un altro problema che sta tenendo banco, soprattutto per le imprese, in un momento di difficoltà dovuto ai costi dell'energia, in cui un'impresa deve decidere, nel momento in cui si ritrova con delle bollette da pagare, se non accendere più la luce, non accendere più i forni (essendo quindi costretta a chiudere), oppure se pagare le rate dei mutui; o l'una o l'altra cosa, non si può fare diversamente. Allora dobbiamo intervenire anche sulla questione importante dei mutui. Il nostro dipartimento del tesoro deve fare uno sforzo in più, anche con l'Europa, perché oggi è importante dare maggiore respiro e concedere un'ulteriore proroga. Il rafforzamento patrimoniale delle imprese è un'altra questione importante. Questi sono tutti temi, come dicevamo, politici, che siamo riusciti a mettere insieme per dare respiro a questo provvedimento e dare anche un senso politico e un indirizzo, che poi concretizziamo anche con l'ordine del giorno vincolante per il Governo, che mi auguro sarà preso in seria considerazione. Abbiamo fatto un lavoro veramente importante ed è per questo che, lasciati da parte i ringraziamenti, ci auguriamo vi sia la possibilità di riuscire, durante l'esame del provvedimento alla Camera dei deputati, a trovare delle risposte, perché noi non abbiamo potuto esplicare in questo momento le nostre proposte sulla situazione energetica, come sulla questione dei subemendamenti all'emendamento del Governo che riguardava la cessione del credito, il superbonus e la possibilità, anche in questo caso, di una proroga. Abbiamo infatti avuto il blocco delle cessioni dei crediti e poi la riapertura: due mesi in cui lavori delle nostre attività economiche si sono fermati; valutiamo adesso, nel momento in cui abbiamo risbloccato la cessione dei crediti, se vi è la possibilità - e può farlo direttamente il Governo alla Camera - di concedere una proroga alla scadenza del 30 giugno. Monitoriamo la situazione e vediamo se i lavori riprendono adesso in maniera spedita e quel 30 per cento dello stato di avanzamento lavori può essere raggiunto in questo modo. Se non è possibile, allora anche in quel caso bisogna prevedere una proroga. Ritengo che abbiamo fatto il massimo ed è per questo che ringrazio tutta la Commissione, il Governo che è intervenuto e le opposizioni, con le quali ci siamo confrontati giorno per giorno, di volta in volta, valutando anche la bontà delle loro proposte - e ce ne sono - all'interno del provvedimento.
2022-03-16	FI	GalloneMariaAlessandra	Bisogna correre con i decreti end of waste; agevoliamo, velocizziamo, semplifichiamo le pratiche per il riciclo. Pensiamo alla produzione di residui; interveniamo sui consorzi, affinché agevolino. Non mandiamo più all'estero i rifiuti. Non paghiamo più per esportare valore con cui all'estero si produce energia. Basta.
2022-03-16	FI	GalloneMariaAlessandra	I rifiuti sono un patrimonio. Occorre potenziare oltre misura l'economia circolare per poter produrre e utilizzare quelle materie prime seconde che possono sopperire la mancanza di materie prime. Ripeto: abbattiamo i muri ideologici. Basta con i comitati del «no», che dicono «no» persino alla realizzazione di impianti per la produzione di energia rinnovabile, pena una dipendenza che sta finanziando la guerra.
2022-03-16	FI	GalloneMariaAlessandra	Ministro Cingolani, oggi con volontà propositiva Forza Italia, forza di maggioranza che sostiene il Governo, si rivolge a lei che può determinare le scelte sui temi più importanti in questo momento: energia, innovazione tecnologica, sostenibilità ambientale, economica e sociale, concessioni, autorizzazioni, verifiche, controlli e sistemi di protezione. Oggi siamo al suo fianco per aiutarla a realizzare la trasformazione che il Paese si aspetta e che ha bisogno di tanto coraggio. Penso che a lei il coraggio non manchi, come non manca a noi che siamo qua oggi con lei, mettendo a terra una politica energetica che per trent'anni non è stata realizzata. Penso al PNIEC, al Piano nazionale integrato per l'energia e il clima, già obsoleto e non ancora aggiornato.
2022-03-16	FI	ToffaninRoberta	Con il decreto-legge sostegni- ter sono stati messi a disposizione 2 miliardi di euro, con cui essenzialmente si è provveduto a dare ulteriori sostegni ai settori particolarmente penalizzati dalla pandemia, stanziando risorse per ridurre i costi dell'energia per le imprese, ma oggi - è evidente - non basta più. Si tratta di buoni interventi, declinati in una serie di misure anche a vantaggio degli enti locali, ma devo evidenziare una criticità del provvedimento: l'intervento sul superbonus. Bloccando inizialmente le cessioni del credito, di fatto, si è bloccato tutto e non solo a partire dall'approvazione in Consiglio dei ministri del decreto-legge, ma fin dal suo annuncio. Questa è l'ennesima riprova che gli annunci anticipano gli eventi e le loro conseguenze.
2022-03-16	FI	ToffaninRoberta	Le dinamiche che tutti purtroppo conosciamo (i rincari dell'energia, del carburante e delle materie prime) comportano un aumento dell'inflazione molto preoccupante, attestata al 4,3 per cento, secondo i dati Istat di febbraio 2022 - lo ricordo - che però non tengono conto degli ultimi sviluppi.
2022-03-16	FdI	CalandriniNicola	Manca, a nostro parere, in questo decreto, una visione strutturale per risolvere il problema, perché serve un intervento imponente da parte dell'Europa; dobbiamo ragionare in termini di scostamenti e questo Governo ancora non è convinto, non ne parla e il presidente Draghi continua a nicchiare su questo aspetto. Serve un nuovo recovery fund, perché se non si va in questa direzione, noi da soli non riusciremo a dare soluzione a questi problemi, in quanto manca la coscienza di aver posto in essere politiche energetiche fallimentari, che sono state fatte in nome di un ambientalismo estremo e di un no a prescindere a qualsiasi impianto. Abbiamo portato l'Italia a dipendere totalmente dall'estero per i suoi approvvigionamenti. L'approccio contenuto in questo decreto-legge è del tutto temporaneo e volto a tamponare solo parzialmente un'emergenza che, come dicevo prima, è esplosa prima delle tensioni tra Russia e Ucraina ed è chiaramente destinata ad aggravarsi con il conflitto in corso. Confindustria stima che dal 2019 al 2021 il costo dell'energia per la manifattura sia passato da 8 miliardi nel 2019 a 21 nel 2021, fino a 37 miliardi nel 2022. Di fronte a questi numeri, analisi della CGIA di Mestre rilevano che gli interventi di questo decreto-legge coprono solo il 6 per cento di tutti gli aumenti che si sono verificati, che nel frattempo mettono a rischio 500.000 posti di lavoro. Rischiamo un'ecatombe occupazionale ed è necessario intervenire con misure strutturali; cosa che questo e i precedenti decreti-legge non hanno mai fatto. Dobbiamo dire qualcosa anche sull'articolo 28, il caso del superbonus, indice di come opera questo Governo. Tutti siamo stati d'accordo nel dire che le truffe vanno frenate, evitate, ma evidentemente, se ci sono state, c'è un solo responsabile: questo Governo, il Governo dei migliori. Peraltro, l'Agenzia delle entrate ha parlato in modo chiaro e ci ha consegnato numeri certi rispetto alle truffe. Per quanto riguarda il bonus edilizio del 110 per cento, solo il 3 per cento è legato alle truffe, sono altri i bonus che hanno avuto un grande problema; per cui l'accanimento che ha portato a circa 14 modifiche in due anni per questo incentivo appare avere basi piuttosto fragili. L'auspicio è che i nuovi correttivi appena inseriti siano gli ultimi correttivi per dare alle famiglie e alle imprese italiane, che vogliono usufruire di questo incentivo, almeno la certezza del diritto, come dovrebbe accadere in uno Stato civile. Purtroppo, con questi interventi fatti in nome del contrasto alle frodi, il Governo è riuscito a colpire uno dei pochi settori che mostrava un autentico rimbalzo, quello dell'edilizia. Se nel 2021 il PIL è aumentato del 6,5 per cento, ciò è dovuto per un terzo al settore delle costruzioni, che hanno segnato nel solo anno passato un aumento della produzione del 24 per cento, dell'11,8 dell'occupazione, del 27,7 delle ore lavorate e del 16,4 degli investimenti. Tutto questo si è tradotto in maggiori introiti per le casse dello Stato, così come hanno certificato anche gli Uffici del bilancio, per quanto riguarda IVA, Irpef, Ires e IRAP. L'articolo 28 chiaramente è stato superato dalle disposizioni introdotte dal decreto-legge n. 13 del 2022. Infine, il tema della rottamazione- ter e del saldo e stralcio: è vero, c'è stato un passaggio ulteriore, c'è stato un miglioramento, ma non basta. È troppo poco, perché nessuno dice cosa riguarda la rottamazione- ter; copre fino all'anno 2017, tiene fuori tutti i periodi che hanno preceduto e seguito la pandemia: 2018, 2019, 2020 (primo anno di pandemia), 2021 non sono coperti. La rottamazione- ter è un differimento dei termini di problemi che si sono avuti fino all'anno 2017; quindi, serve andare oltre, serve più coraggio. Non basta la misura del differimento di un termine, tra l'altro di pochi mesi. Su questo bisogna intervenire. Si dice che servono risorse, anche se nel primo e nel secondo anno abbiamo saputo che addirittura c'è un introito maggiore. Ho detto di fermarci ai primi tre anni; non so cosa possa prevedere la contabilità dello Stato, ma non sono convinto che la rottamazione- quater non si possa fare perché non ci sono le risorse. L'auspicio è che la tendenza si possa finalmente invertire, senza attendere ulteriormente la fine delle emergenze che interessano il pianeta, anche perché, oltre all'emergenza pandemia e a quella legata alla guerra, rischiamo di aggiungere un'emergenza democratica: un'eventualità che tutti vorremmo e dovremmo scongiurare.
2022-03-16	FdI	CalandriniNicola	Su questi scenari, di certo preoccupanti, aleggia l'ombra del caro bollette, di cui hanno parlato già i colleghi relatori, contrastato minimamente con le misure contenute in questo decreto-legge. Le statistiche ci dicono oggi che il prezzo del gas è aumentato di oltre il 600 per cento rispetto al 2020, similmente ha fatto il prezzo dell'energia elettrica e al netto di questo il provvedimento che esaminiamo si limita a concedere agevolazioni alle imprese energivore, anche queste insufficienti, dando invece benefici limitati a tante piccole e medie imprese che pure risentiranno del caro energia.
2022-03-16	FdI	GarneroSantancheDaniela	Pertanto, è il momento di capire cosa bisogna fare. Per noi di Fratelli d'Italia cosa bisogna fare è molto semplice: bisogna immediatamente mettere mano alle accise e all'IVA, oltretutto senza preoccuparsi più di tanto della copertura economica. Vista l' escalation dei prezzi, lo stato ha incassato più IVA e oggi potrebbe avere i soldi per tranquillizzare tutti quei settori produttivi altamente energivori e forse farli lavorare più tranquillamente. Signor Ministro, che cosa succederà allorquando voi immaginate, perché non abbiamo contezza di questo, di non intervenire sui prezzi o forse di intervenire tardi, buttando via il tempo, quel tempo che le imprese e le famiglie non hanno? Se voi non decidete oggi, ma forse era bene già farlo ieri, di abbassare il prezzo del gasolio e dell'energia, le imprese chiuderanno, le imprese licenzieranno ed il costo sugli ammortizzatori sociali sarà molto più alto rispetto all'intervento che oggi dovreste fare. Si tratta pertanto di una visione veramente miope. Signor Ministro, siamo anche contenti quando lei afferma che forse nel giro di trenta, quaranta mesi riusciremo a essere meno dipendenti dalla Russia o da altri Paesi. Le famiglie e le imprese, però, non hanno trentasei, quaranta mesi; le famiglie e le imprese pensano al domani! Ha visto cosa sta succedendo nel settore dei trasporti? Noi siamo uno dei Paesi con il più alto numero di camion per il trasporto su gomma e se si fermano loro, si fermerà tutto, perché avremo il problema di andare al supermercato a fare la spesa. A mio avviso dovreste quindi intervenire senza indugio. Mi sarei aspettata, signor Ministro, che oggi lei venisse in quest'Aula a dire che l'energia è un bene primario. Fino ad ora, infatti, le ho parlato di aziende e di famiglie, ma potrei anche parlarle di tutte quelle persone disabili e fragili, che in questo momento sono attaccate a delle macchine per poter continuare a vivere.
2022-03-16	FdI	GarneroSantancheDaniela	Vi rendete conto che ci sono italiani per cui l'energia è un bene primario, perché senza quel tubo attaccato a una spina morirebbero? Possiamo dunque dire che l'energia è un bene primario? Non ho sentito una parola da questo Governo sulle persone fragili.
2022-03-16	FdI	ZaffiniFrancesco	Posso parlare a ragion veduta di costrizione, signor Presidente. Al di là dell'aspetto, che tutti conosciamo, del richiamo del Presidente della Repubblica, che ha redarguito il suo predecessore rispetto al reiterato ed eccessivo uso di votazioni di fiducia, vi è un altro aspetto. Mi rivolgo esattamente a lei, signor Presidente, in quanto rappresentante pro tempore di quello scranno, per dire che l'altro aspetto è il disinteresse più totale alla trattazione del provvedimento da parte dei colleghi. È ovvio e naturale che, dopo 44 voti di fiducia, il parlamentare smetta di fare appello al senso di responsabilità, alla voglia di lavorare e di applicarsi, allo studio e all'elaborazione dei provvedimenti, al sostegno del dibattito prima in Commissione e poi in Aula. Smette di fare il suo lavoro e questo è in capo a tutti, evidentemente in particolare a chi è deputato a salvaguardare il ruolo e il decoro delle istituzioni. Il secondo tema basterebbe solo citarlo; i miei colleghi Calandrini e De Bertoldi sono stati molto chiari, ma lo sono stati anche quelli degli altri Gruppi, che, come la senatrice Toffanin, sono intervenuti sulla vicenda del superbonus al 110 per cento, che si commenta da sola. Voi fate danni e siete maledettamente dannosi nel quadro dell'attuale situazione sociale, politica ed economica del Paese (come piace chiamarlo a voi, ma io lo chiamo Italia, Nazione). È veramente difficile aggettivare il tipo di atteggiamento di un Governo che, intervenendo su un provvedimento, penalizza un settore che aveva mostrato timidi segnali di ripresa. Su tutti i provvedimenti recanti bonus che andavano colpiti, quello sul 110 per cento era l'ultimo da dover trattare, anzi l'unico da non dover trattare, perché, se ci sono evasione, truffa e inganno, ciò avviene su altri bonus, che invece lasciate inalterati. Voi giocate a rovescino. Mi chiedo se il rappresentante del Governo conosca il gioco del rovescino, una variante del tressette. Voi giocate a rovescino! Adottate provvedimenti che vanno al contrario rispetto al normale buon senso. A fronte di un dibattito già condizionato e pesantemente taglieggiato dal voto di fiducia e dalla sfiducia dei colleghi rispetto a quello che accade in Aula, il rappresentante del Governo non prende neanche nota, perché la sua presenza in questa sede è inutile. Sta qui per dovere di presenza, per un dovere legato al Resoconto stenografico e io parlo per lo stesso dovere. Questo Governo, rispetto a quello che suggerisce il minimo dibattito parlamentare superstite - e sottolineo l'aggettivo - capisce poco, tardi e male. Meglio sarebbe se non capisse proprio niente di quello che gli suggeriamo nei vari provvedimenti con emendamenti, osservazioni e ordini del giorno, secondo la normale attività di una democrazia, con le istituzioni che funzionano. Capisce tardi e male; si rende conto dell'esistenza del problema, ce lo certifica nei provvedimenti e poi adotta una soluzione - o, meglio, pensa di darcene una - che è proprio lontana anni luce dall'essere tale. È peggio. È come quando, ai colloqui scolastici, gli insegnanti dicevano a mia madre: non fa niente, ma è peggio, perché sarebbe anche capace di fare. Il tema è questo. Voi siete peggio dello scolaro che purtroppo non fa niente, ma sarebbe intelligente e anche capace di fare. Faccio un esempio riferendomi alle risorse erogate alle Regioni per il Covid, con un provvedimento che voi definite ultimativo, a titolo definitivo, come a dire: ti do questi quattro spicci e non me ne chiedere più. Voi erogate ulteriori 400 milioni su un titolo per cui solo l'Umbria, la mia Regione (che, con i suoi 900.000 abitanti, ha un peso relativo), deve prendere 110 milioni, ma - attenzione - già decurtati e scontati. Non è che a causa del Covid, in aggiunta al fondo sanitario regionale, ne ha spesi 110; ne ha spesi molti di più (circa 300 milioni aggiuntivi) e ne deve recuperare 110. Voi ne mettete 400 per tutte le Regioni italiane. L'Emilia-Romagna del collega Errani, che mi guarda, deve prenderne 700. Allora mi chiedo, rappresentante del Ministero dell'economia e della finanze, ma chi ce li deve mettere questi soldi? Chi? Chi ce li deve mettere questi soldi? Sono soldi spesi dalle Regioni, non promessi; sono spesi, già rendicontati. Chi più furbo, chi meno furbo, ma voi dovete controllare, siete deputati a questo. Chi più furbo, chi meno furbo, si tratta comunque di denaro rendicontato. Come fate a dire di mettere 400 milioni a titolo definitivo? Come a titolo definitivo? Allora le Regioni vanno in dissesto. Devono andare in dissesto. Voi state annunciando che tutte le Regioni d'Italia andranno in dissesto. Si parla infatti di titolo definitivo e non che, come per tutte le altre cose che ci venite a raccontare, ci rimetterete mano con il prossimo provvedimento, come avete fatto sempre. Non è che si è detto di non preoccuparci, perché si è consapevoli del problema, che sarà discusso al prossimo provvedimento. No, Presidente: stavolta c'è scritto a titolo definitivo. Non c'è più trippa per gatti. Da dove viene quest'arroganza nei rapporti istituzionali? Dov'è la sana e corretta collaborazione tra le Istituzioni e gli enti? Dov'è? E come mai si è così sicuri che si può parlare in questo sciagurato Paese a titolo definitivo? Qui di definitivo non c'è niente. Ci sono solo la vostra incapacità e la vostra inconsistenza, senza alcuna attenuante. Signor Presidente, avrei da parlare un'altra mezz'ora, perché ho preso tanti appunti su un provvedimento che voi della maggioranza ipertrofica giudicate insignificante. Ho fatto solo l'esempio delle Regioni. Riconoscete che si devono indennizzare gli eventi avversi da vaccini per chi si è vaccinato fuori dall'obbligo (che, presupponendo un trattamento sanitario, è quindi già indennizzato di suo, forse). Mettete quindi denaro per indennizzare gli eventi avversi da vaccini. Bene, sapete quanto date per l'evento avverso ai familiari di un deceduto? Anche se i numeri totali sono tutti da vedere ricordo, che in Italia abbiamo registrato oltre 150.000 decessi. Sapete quanto date con il provvedimento al nostro esame, ai familiari di un deceduto, una tantum ? 77.000 euro. Vergogna, vergogna, vergogna. Per quanto riguarda la vicenda delle famiglie dei professionisti, non posso che sottoscrivere quello che ha detto la collega Cantù. Ci stiamo ancora trascinando il fatto di riconoscere un equo indennizzo ai familiari dei sanitari che sono deceduti per colpa dello Stato, che non ha fornito i dispositivi di protezione individuale (DPI), costringendoli a lavorare in condizioni massacranti, diciamo per colpa dell'epidemia, se vogliamo l'attenuante generica. Ancora stiamo a litigare sugli indennizzi dei sanitari deceduti a causa della prima e della seconda ondata del Covid. Se prima ho detto vergogna tre volte, stavolta dovrei dirlo cinque, ma non lo faccio; risparmio tempo. Avete deciso di finanziare le mascherine per gli studenti, senza chiarire che è lo Stato che deve fornirle. Le avete finanziate. Ricordo che è passato un ordine del giorno di Fratelli d'Italia. Tutto quello che infatti c'è scritto nel provvedimento al nostro esame, Presidente, era stato affrontato da emendamenti di Fratelli d'Italia alla legge di bilancio e ai vari provvedimenti precedenti. Copiate e male, perché non siete capaci. Le mascherine FFP2 le deve fornire, non basta stanziare il denaro; e guardate che servono mascherine per i ragazzi da cinque a sedici anni, perché le FFP2 normali non vanno bene per il loro viso; abbiamo affrontato questo tema in Commissione e in Aula e abbiamo approvato un ordine del giorno di Fratelli d'Italia con parere favorevole del Governo, ma non si vede la strada e non si capisce che cosa deve succedere. Chiudo il mio intervento, signor Presidente - e la ringrazio del tempo concessomi - con la vicenda di un emendamento che invece è stato approvato. Dopo un intervento intero di lamentele e rampogne, è giusto anche che si chiuda con un moto di speranza, almeno uno, che deriva da un emendamento approvato, proposto dal sottoscritto e da Fratelli d'Italia, che mette a disposizione una certa cifra in partenza per le famiglie e i soggetti costretti a usare attrezzature tecnico-medico-sanitarie, i cosiddetti device, che assorbono energia e pertanto hanno grandi costi nella bolletta familiare. Ebbene, questo emendamento è stato approvato e ne siamo ampiamente soddisfatti. Voglio quindi chiudere con un messaggio di speranza e di fiducia, ma che, a ben guardare, è ancora peggio, perché significa che qualche volta, quando capite, le proposte serie sapete anche affrontarle. Allora fatelo sempre, perché attraverso l'attività parlamentare - quella normale, non questa - i provvedimenti si possono solo migliorare e l'Italia può solo andar meglio, se le istituzioni funzionano.
2022-03-16	LN	ArrigoniPaolo	Eppure, che si sarebbe andati a sbattere contro il caro bollette qualcuno l'aveva paventato a tempo debito: la Lega, al Copasir, già nel settembre 2020, chiedendo e ottenendo un'indagine conoscitiva sul sistema energetico; sempre la Lega, durante la predisposizione delle linee generali del PNRR. Cito le nostre osservazioni confluite nella relazione finale sulla proposta del PNRR approvata qui in Senato nel marzo 2021. In un passaggio, in ordine allo sviluppo delle rinnovabili, si invitava il Governo a tenere conto dei seguenti obiettivi: «ridurre la dipendenza del Paese in termini sia di energia, sia di materie prime e diversificare le fonti di approvvigionamento; ridurre il costo delle bollette di energia elettrica e gas; rafforzare la sicurezza e la resilienza del sistema energetico del Paese con riferimento agli impianti, alle reti e alle riserve strategiche». Appelli evidentemente caduti nel vuoto.
2022-03-16	LN	ArrigoniPaolo	In questi dati si riassume il fallimento di anni della politica italiana ed europea in materia energetica, impostata sul no a tutto. Non bastava il no al nucleare: si è aggiunto il no subito al carbone, il no alle trivelle, il no al TAP, il no ai rigassificatori, il no persino alle biomasse e alla geotermia. La politica nel nostro Paese, intrisa di ideologismo ambientalista, ha ignorato i fondamentali. Irresponsabilmente, in vent'anni si è alzata la dipendenza energetica estera del gas, passando dall'85 per cento al 96 per cento. Invece di diversificare gli approvvigionamenti, abbiamo fatto il contrario, incrementando le importazioni di gas russo. Inoltre, hanno prevalso in Italia, come in Europa, i fautori del green deal, della decarbonizzazione spinta, del Net Zero al 2050, che ha contribuito con il sistema per lo scambio di quote di emissione (ETS) ad innalzare i prezzi dell'energia. I fautori della transizione ecologica senza i fossili non fanno però alcuna distinzione tra olio combustibile, carbone e gas, che invece tra i fossili è quello meno inquinante. E così per le infrastrutture del gas da diversi anni si sono bloccati gli investimenti, estrazioni e rigassificatori. Fino a pochi mesi fa anche in Senato, da diverse forze politiche, il gas veniva considerato il male assoluto, mentre sta esercitando il suo ruolo strategico di accompagnamento alla transizione ecologica.
2022-03-16	LN	ArrigoniPaolo	Ministro, contrasti la speculazione e persegua il prelievo se ci sono extraprofitti del gas, come già fatto per gli impianti a fonti rinnovabili. Come Lega - sempre attenta ai temi del caro energia o della sicurezza del sistema energetico - chiediamo a lei e al Governo di fare di più: ribadisco la necessità di un significativo scostamento di bilancio per contenere il caro bollette. Non basta estrarre più gas dai soli giacimenti autorizzati. Sappiamo che c'è il Pitesai con troppi vincoli, ma non possiamo continuare a regalare il nostro gas alla Croazia o alla Grecia. Dobbiamo ricercare nuovi giacimenti di gas a chilometro zero per aumentare la nostra autonomia energetica, anche per tutelare l'ambiente
2022-03-16	LN	ArrigoniPaolo	Occorre più autonomia tecnologica: non chiudiamoci allo sviluppo del nucleare di ultima generazione pulito e sicuro. Occorre aprire un dibattito serio, scientifico e senza pregiudizi sull'energia dell'atomo e riaprire la ricerca sulla fissione.
2022-03-16	LN	ArrigoniPaolo	Occorre stare attenti ad accelerare troppo la transizione all'energia pulita con prevalenza di rinnovabili; fotovoltaico ed eolico non sono programmabili, perché producono solo quando ci sono sole e vento, e rappresentano un forte limite alla sicurezza del sistema energetico, e i sistemi di accumulo sono lungi dall'essere tecnologicamente pronti, sviluppati e distribuiti sul territorio.
2022-03-16	LN	ArrigoniPaolo	Ora occorre anche fronteggiare il caro carburanti, caro Ministro. Come se non bastasse il caro energia, la crisi in Ucraina sta aggravando il caro carburanti che rappresenta un ulteriore shock energetico. La situazione critica sui mercati internazionali delle materie prime ha spinto al rialzo i prezzi della benzina e del gasolio che, da diversi giorni, hanno superato i 2,3 euro al litro. Con questi prezzi insostenibili si mette in crisi il settore dell'autotrasporto; si determina il blocco di numerose attività produttive; si determinerà un'ulteriore impennata dei prezzi di dettaglio per molti prodotti di largo consumo, creando un pesantissimo danno all'economia del nostro Paese. È indubbio che questi prezzi stanno determinando un significativo extragettito per le casse dello Stato, stimato quest'anno in oltre 2 miliardi di euro. A questo punto diventa necessario - e la Lega ha depositato una mozione in tal senso - che il Governo agisca come fatto da altri Paesi europei, quali la Francia, l'Irlanda, il Belgio e la Polonia, che hanno deliberato misure di restituzione degli extraintroiti fiscali portando immediati benefici alla cittadinanza. Chiediamo con forza, qui in Parlamento e in centinaia di Consigli comunali, di intervenire con una misura di urgenza, temporanea, per la non applicazione dell'accisa, magari secondo il criterio della cosiddetta accisa mobile, oppure introducendo un'aliquota di IVA ridotta sul carburante.
2022-03-16	LN	ArrigoniPaolo	Ora, invece, parlano tutti di autonomia energetica, di diversificazione degli approvvigionamenti, dopo che il caro energia si è abbattuto come uno tsunami che sta travolgendo tutti e che rischia di vanificare la ripresa economica. Rispetto allo scorso anno, siamo a prezzi folli di elettricità e gas, che sono aumentati di sei volte. Il caro energia, che sempre più ha caratteristiche strutturali, è un fenomeno soprattutto europeo, ma l'Italia soffre molto di più perché paga le scelte discutibili di cui ho detto e per un mix energetico troppo ridotto. Ricordo come solo lo scorso anno il prezzo medio dell'energia elettrica in Italia è stato superiore del 30 per cento rispetto alla Germania e del 15 per cento rispetto alla Francia. Diamo atto al Governo di essere intervenuto negli ultimi mesi con cinque provvedimenti, stanziando oltre 17 miliardi per contenere le bollette di luce e gas fino al secondo trimestre di quest'anno. Ma le misure non sono sufficienti; la situazione è insostenibile per molte imprese. Occorre fare molto di più: uno scostamento di bilancio è ormai indifferibile. Intanto, l'Europa, dopo la guerra russo-ucraina, per fronteggiare il caro energia ha aggiornato la cassetta degli attrezzi dopo quella mezza vuota di ottobre. La Commissione ha presentato il RePower EU. Alcune proposte sono apprezzabili, altre non ci convincono, ma meglio tardi che mai. Va bene l'inserimento di gas e nucleare nella tassonomia. va bene il riconoscimento del ruolo del gas nella transizione. Ora si parla non più di affrancamento dell'Europa dal gas, ma di affrancamento dal gas russo. Sono i progressi del pragmatismo.
2022-03-16	LN	ArrigoniPaolo	Se al 2050 vogliamo contrastare seriamente i cambiamenti climatici e ridurre a zero le emissioni di CO₂ se vogliamo rispondere alla domanda crescente di elettrificazione; se dovremo erogare energia in modo stabile e continuativo e se vorremo produrre idrogeno a bassissime emissioni per superare il gas, sappiate - cari colleghi - che la tecnologia nucleare è l'unica che potrà consentirlo.
2022-03-16	M5S	FenuEmiliano	I cittadini che spesso sono più intelligenti di chi li governa hanno capito da soli che in questo momento conviene rendersi più autonomi possibili rispetto ai soggetti che controllano l'energia. Il costo dell'energia è decisamente fuori scala: non è più giustificabile alcuna attesa, le valutazioni sono fuori tempo massimo e i cittadini non possono aspettare ancora.
2022-03-16	M5S	FenuEmiliano	I dati ENEA ci dimostrano quale sia stato il vero impatto del superbonus, al di là di tutte le narrazioni politiche di questi giorni. A gennaio gli interventi finanziati tramite il superbonus hanno consentito un risparmio di energia elettrica pari a oltre 3 milioni di megawatt: si tratta del fabbisogno energetico annuo di 1,1 milioni di famiglie.
2022-03-16	M5S	FenuEmiliano	Per quanto riguarda il Gruppo MoVimento 5 Stelle - come ben spiegato anche dal principale giornale economico - abbiamo iniziato a gennaio a indagare gli effetti dei mancati pagamenti nei termini della rottamazione- ter. E da quella interrogazione è emerso che il 43 per cento dei contribuenti non era riuscito a pagare le rate di dicembre, per cui l'emendamento era più che mai opportuno e ringrazio anche i colleghi della Commissione bilancio che lo hanno fortemente voluto. L'effetto combinato di un aumento generale del costo dell'energia, delle difficoltà di approvvigionamento di materie prime e dell'inflazione ci fa rientrare in un'emergenza nel momento in cui stiamo uscendo auspicabilmente da un'altra. Chi più ne sta soffrendo sono le piccole e medie imprese nel settore degli autotrasporti, a cui urge dare una risposta immediata in questo momento. Il Governo, quindi, deve essere impegnato su questo. Rispetto a quanto detto dal ministro Cingolani questa mattina, vorrei sottolineare alcuni aspetti positivi. Innanzitutto, mi preme evidenziare l'importanza del passaggio sulla accisa mobile. Credere, infatti, che il problema energetico sia una questione isolata dalle altre componenti della società è sbagliato, vista la natura regressiva delle accise. È evidente che il termine «regressivo» è stato utilizzato con facilità anche dal nostro Presidente del Consiglio per misure come il cashback, anche innocue da questo punto di vista - se vogliamo - mentre non ho sentito il termine «regressiva» accostato al termine «accisa». L'accisa è una delle imposte più antipatiche da questo punto di vista e deflagra quando andiamo incontro ad aumenti del costo del carburante come quello che stiamo vivendo in questi giorni e rischia di creare situazioni drammatiche per le nostre imprese. Lo stesso Ministero dello sviluppo economico ci ha confermato che il prezzo dei carburanti è composto dal 55 al 57 per cento da un'infinita lista di accise e dall'IVA. Per questo, una rimodulazione della tassazione, anche in virtù del maggiore importo derivante dall'IVA, è di fondamentale importanza, non fosse altro che per una questione di giustizia sociale: non possono pagare la crisi solo i cittadini. Un altro elemento degno di nota è certamente lo sganciamento del prezzo del gas dal costo dell'elettricità e su questo bisogna essere chiari: le rinnovabili convengono. Oggi un altro spunto interessante è stato fornito dal ministro Cingolani: bisogna sganciare la costruzione del prezzo dell'energia elettrica da termoelettrico, che è quella più legata al costo del gas, dall'energia da fonti rinnovabili, perché ormai siamo arrivati a un punto della storia - per fortuna - in cui l'energia rinnovabile costa meno dell'energia fossile, per una semplice questione di esternalità positiva, di effetti sull'ambiente e di effetti sui portafogli dei cittadini. Oggi è ancora più importante che questa misura venga presa in tempi brevissimi, fin da subito, per godere degli incentivi naturali verso le rinnovabili. Voglio anche ricordare, però, che per numero di installazioni fotovoltaiche siamo secondi in Europa, dietro la Germania, ma abbiamo meno della metà del suo installato (22 gigawatt l'Italia contro i 55 gigawatt della Germania). Questo è un enorme controsenso, dato che siamo a tutti gli effetti una potenza solare maggiore rispetto a tantissimi Paesi e, in questo caso, alla Germania. A livello di installazione pro capite, invece, siamo al decimo posto in Europa. La domanda, quindi, è per quale motivo si è così ostacolato il superbonus. Il Ministro ha parlato del pacchetto RePower EU, ma i pilastri di queste misure non sono il risparmio energetico, la diversificazione delle fonti energetiche, l'indipendenza che è stata citata. Quale altra fonte può passare se non dalle rinnovabili e non sono queste le ragioni fondamentali alla base del superbonus stesso? A me sinceramente sorprende il fastidio che si prova verso il rendere autonomi i singoli cittadini. In Europa ci stanno seguendo e hanno capito che una delle strade principali da percorrere è l'indipendenza dei singoli, e quindi l'autoproduzione e l'autosufficienza energetica. È evidente che non risolve il problema dell'approvvigionamento energetico, ma è sicuro che riduce la domanda di energia. E non c'è bisogno di essere economisti per sapere che, nell'incrocio tra domanda e offerta, quando si riduce la domanda si riduce il prezzo. È una banalità, ma è alla base dell'economia.
2022-03-16	M5S	FenuEmiliano	Signor Presidente, il decreto sostegni- ter, date le circostanze recenti, sembra essere insufficiente a fare fronte alle necessità del Paese. Il decreto-legge è stato pubblicato a gennaio in una situazione oggettivamente differente rispetto a quella attuale e si pensava che potesse essere la coda dell'emergenza da Covid-19. Le esigenze sono oggi cambiate e aggravate da alcune complicazioni internazionali politiche ed economiche, che - ahimè - conosciamo. Mi riferisco alla guerra in Ucraina e alle sue conseguenze sull'economia mondiale, al caro energia, alle incertezze sull'andamento dei prezzi e alla crisi di approvvigionamento delle materie prime. Emerge quindi l'urgenza di interventi più decisi in alcuni ambiti come il settore primario, quello della distribuzione e settori energivori, e ciò nonostante si sia riusciti ad agire sulla rottamazione- ter, evitando che migliaia di contribuenti e imprese venissero strangolati dalla fiscalità che - chiariamo - deve aiutare i cittadini e non ostacolarli. Rispondo anche all'amico e collega De Bertoldi di Fratelli d'Italia, che ha sollevato una polemica che non interessa tanto i contribuenti sulla paternità l'emendamento. In realtà su questo tema un po' tutti, anche con gli altri Gruppi, ci siamo sempre trovati dalla stessa parte della barricata, e cioè dalla parte di chi difende in questo caso i contribuenti che sono indietro con i pagamenti.
2022-03-16	M5S	GirottoGianniPietro	, perché potrebbero consentire un risparmio molto veloce. Costruire impianti a fonti rinnovabili, in questo momento, è la soluzione più veloce e moltissimi italiani non si rendono conto che autoprodurre elettricità diventerà sempre di più un fattore distinguente, perché a parte gli usi industriali, per le famiglie elettricità oggi significa elettrodomestici, ma molti non sanno che un domani - che in realtà è già oggi - il termico, la cottura, la mobilità utilizzeranno l'elettricità. A tal proposito, vorrei richiamare la sua attenzione sulle modifiche strutturali, perché è vero, come lei ha detto, che dobbiamo spingere sulle rinnovabili il più possibile, ma dobbiamo anche capire che determinati settori vanno riformati pesantemente. Mi riferisco alla logistica e alla mobilità. Il gas deve essere utilizzato per le industrie hard to abate, finché non avremo abbastanza idrogeno per cambiare anche quel settore, ma sulla mobilità e sulla logistica si deve spostare una struttura intera, bisogna spingere moltissimo sul trasporto pubblico locale e sulla rotaia, che sono un sistema estremamente più efficiente e i risparmi che potremmo conseguire in tal senso sono enormi. Le chiedo anche uno sforzo per completare la riforma del mercato del dispacciamento, perché questo è un argomento un po' più da tecnici e da esperti, ma in questo momento è terreno di caccia delle fossili, su cui fanno molti ricavi perché in pratica è un monopolio fossile, mancano le regole tecniche. So che l'Autorità di regolazione per energia reti e ambiente (ARERA) si sta impegnando molto su questo, ma dobbiamo assolutamente velocizzare. Le chiedo, Ministro, un impegno per spingere sull'elettrificazione dei consumi sia lato superbonus, sia lato logistica, perché in questo momento il risparmio che potremmo conseguire è enorme: si tratterebbe di miliardi di metri cubi di gas che non avremmo più bisogno di importare.
2022-03-16	M5S	PescoDaniele	Bisogna fare il possibile per raggiungere la transizione ecologica apportando meno danni possibile. Pertanto, se il carbone è necessario adesso perché ora abbiamo bisogno di energia, è possibile intervenire, ma deve essere un'azione molto limitata nel tempo. Proteggiamo le rinnovabili. Proteggiamo il nostro Paese.
2022-03-16	M5S	PescoDaniele	Colleghi, ammetto che, pur avendo delle nozioni tecniche, ieri sera brancolavo un po' nel buio nel parlare di tariffe dell'energia. È stato poi illuminante un editoriale del professor Cottarelli, comparso su «La Stampa» di ieri, che mi ha illuminato su come viene creato il prezzo nelle bollette e a livello internazionale.
2022-03-16	M5S	PescoDaniele	Davvero, però, facciamo il possibile per intervenire sulle regole che stabiliscono il prezzo della bolletta. Se ha senso intervenire per riparare i danni creati dall'aumento del prezzo delle bollette ai produttori che hanno chiuso, a quelli che non possono produrre perché l'energia costa troppo, allora interveniamo. È necessario uno scostamento? Interveniamo. Adesso, però, che ci si è resi conto che il costo della bolletta è il motivo per cui i danni ci sono, interveniamo sul costo della bolletta, perché non possiamo andare avanti in questo modo.
2022-03-16	M5S	PescoDaniele	Ebbene, nelle bollette elettriche, per quanto riguarda il mercato tutelato, che rappresenta la maggior parte delle utenze in Italia, il prezzo è fatto grazie a delle regole, stabilite dalla legge e applicate da ARERA; regole che prendono in considerazione molti fattori: il costo di produzione dell'energia, le infrastrutture per trasportarla, le risorse umane.
2022-03-16	M5S	PescoDaniele	Il costo dell'energia, però, in questo calcolo è basato sul TTF, cioè sull'indice di borsa delle quotazioni internazionali. E la quotazione internazionale è molto alta; ed è molto alta per quello che è successo negli ultimi anni. Durante la pandemia c'era molta abbondanza di offerta di gas, ma poche richieste. Finita la pandemia, tutti hanno iniziato a produrre, tutti hanno avuto bisogno di energia e la quotazione è schizzata in alto. Quindi, il valore è molto alto, tanto che è decuplicato il valore della quotazione internazionale, ma è ben diverso da ciò che è successo sul prezzo dell'importazione del gas, che è tutta un'altra cosa.
2022-03-16	PD	FerrazziAndrea	Il Partito Democratico non è stato con le mani in mano e, proprio per affrontare gli insopportabili rincari delle bollette delle famiglie e delle imprese, ha proposto molto concretamente un programma di azioni molto concrete volte ad aiutare concretamente le nostre famiglie e le nostre imprese. Vedo in Aula il senatore Misiani che proprio ieri ha fatto la prima presentazione. Andando semplicemente per titoli, mi riferisco alla riduzione delle accise, collegata alla sterilizzazione dell'IVA, al sostegno agli autotrasportatori, alle imprese energivore e gazivore cosiddette hard to abate, quelle cioè che consumano enormi quantità di energia per svolgere il proprio processo industriale (chimiche, siderurgiche, le imprese del vetro, cementifici e altre). Anche in tal caso ci sono proposte molto concrete, come - per esempio - la proroga del credito d'imposta fino a fine anno e molte altre misure. Le nostre imprese vanno aiutate e salvaguardate perché escono dagli anni drammatici del Covid ed entrano in anni altrettanto drammatici a causa del costo dell'energia. Lo stesso impegno che il Governo ha messo nei due anni trascorsi in quella che possiamo definire la guerra contro il Covid, lo si deve mettere nella questione della crisi energetica. C'è poi tutto il comparto delle famiglie. Noi abbiamo proposto l'assegno energia, interventi mirati e selettivi in base all'ISEE naturalmente e non a pioggia, indiscriminati e indistinti, a sostegno delle famiglie. È stata fatta una presentazione, anche molto analitica dal punto di vista quantitativo, che parla di milioni di famiglie che possono essere sostenute nel caro bollette nel corso delle prossime settimane e dei prossimi mesi. Come finanziare tutto ciò, Ministro? Certamente, nel momento in cui diciamo che ci sono degli extraprofitti, dobbiamo avere anche il coraggio di dire che tali profitti, che riguardano non la capacità manageriale delle imprese, ma condizioni esogene alle stesse, hanno comportato altri profitti o profitti utili per quelle imprese anche di miliardi di euro: a livello europeo 200 miliardi di euro nel 2021; a livello nazionale ci sono imprese che hanno avuto extraprofitti per centinaia di milioni di euro rispetto al 2019. Allora è giusto far sì che questa ricchezza, che non è dovuta a una capacità strategica manageriale, venga redistribuita a coloro che ne stanno pagando il prezzo, e quindi alle imprese e alle famiglie.
2022-03-16	PD	FerrazziAndrea	Siamo in presenza di costi di carburanti, e non solo della benzina, ma anche del gasolio e del metano, che nel nostro Paese non si vedevano da lustri. E allora è su questo che il Governo deve compiere la prima azione, certamente non da solo, ma con l'appoggio di tutto il Parlamento. La sicurezza energetica del nostro Paese, prezzi ed energia accessibili costituiscono questioni strategiche fondamentali per noi, per le imprese e le nostre famiglie.
2022-03-16	PD	FerrazziAndrea	Siamo molto felici - naturalmente non è merito nostro - di vedere che il nostro progetto, che aveva assunto addirittura la forma di un emendamento al decreto-legge cosiddetto sostegni- ter, è stato fatto proprio dal Governo e dall'Unione europea. Nell'incontro di Versailles della scorsa settimana è stato infatti raggiunto l'obiettivo di realizzare un'operazione di questo tipo a livello europeo. Signor Ministro, lei ha giustamente parlato del price cap, di porre un tetto al costo di tutte le commodity fossili e in particolare del gas: è assolutamente corretto. È veramente strabiliante: siamo a 160 euro per megawattora; ma stiamo pensando di portarlo - nel progetto del presidente Draghi, se ho capito bene - a 100 euro il primo mese, per poi scendere a 90-80 euro. Lei ha giustamente menzionato il fatto che un anno fa era di 17 euro, per cui stiamo parlando - a proposito di extraprofitti - di entrate colossali da redistribuire e tagliare. Naturalmente questa deve essere un'operazione nazionale spinta con forza, ma deve anche essere un'operazione dell'Unione, perché i singoli Stati non sono in grado di gestire operazioni di questo tipo, per evidenti ragioni. Allo stesso modo, il disaccoppiamento dei prezzi di vendita tra energia rinnovabile e altre fonti deve essere certamente una grande azione del Governo nazionale, ma deve essere in collegamento con una grande azione a livello europeo. Signor Ministro, a tale riguardo appoggeremo pienamente il Governo perché sappiamo che questa è l'intenzione. Qui c'è il secondo passaggio e poi c'è il terzo: come riuscire a realizzare l'autonomia energetica nazionale e l'autonomia energetica dell'Unione europea? Il primo punto è eliminare o ridurre drasticamente la dipendenza dai gas e dal gas russo. Il nostro sistema Paese ha due problemi da questo punto di vista. Siamo il secondo importatore di gas russo tra i Paesi dell'Ovest, dopo la Germania. Sappiamo che i Paesi di Visegrád nell'Est Europa invece dipendono per il 90-95 per cento: parlo di Polonia e Ungheria, ma anche dell'Austria. Siamo però contemporaneamente anche il secondo Paese in assoluto a livello europeo per il consumo dei gas nella produzione dell'energia totale, dopo l'Olanda. Siamo quindi molto esposti da questo punto di vista. Signor Ministro, è assolutamente corretto quello che lei diceva e avrà il nostro appoggio. Nel breve periodo dobbiamo rispondere a queste drammaticità: è corretto quindi aumentare i rapporti con Algeria e Libia per il Greenstream e il Transmed; prendere il gas naturale liquefatto (GNL) da Qatar, Congo e altri Paesi africani; aumentare le riserve a 17 miliardi di euro e pensare a come possiamo ottenere tale scopo. Certamente questa è una risposta di transizione; anche perché, se spostiamo la nostra dipendenza energetica dall'instabilità russa all'instabilità algerina e congolese, è del tutto evidente che non è la risposta del futuro. Non so se mi spiego. Voglio dire che Wagner non è che sia del tutto scollegata a quanto sta avvenendo anche in Algeria, e la situazione in Libia non è proprio quella di una democrazia matura e stabile che dà garanzia nel lungo periodo; a meno che non vogliamo dipendere in futuro dai gas, ma sappiamo benissimo che le grandi riserve di gas a livello mondiale sono in Iran e in Russia, e con questo abbiamo già detto tutto. Vado al terzo passaggio, signor Ministro. L'autonomia energetica deve camminare su un binario più avanzato rispetto alla risposta immediata - quella del gas - che dobbiamo giustamente dare. Signor Ministro, lei sa meglio di me che Elettricità Futura, che rappresenta 500 aziende di Confindustria e il 70 per cento della produzione nazionale, ha presentato progetti per 60 gigawatt di energie rinnovabili da ottenere entro giugno, e sostiene - dati e progetti alla mano, lei lo sa - di avere 85 miliardi di euro sulle rinnovabili da investire in tre anni con la creazione di 80.000 posti di lavoro e l'equivalente energetico di un taglio di 15 miliardi di metri cubi di gas, e cioè più del 50 per cento dell'importazione nazionale dalla Russia. All'esito dell'ultima asta di Terna nel mercato delle capacità, Enel ha deciso di non convertire nemmeno a gas le centrali di La Spezia, Civitavecchia e Brindisi. Ci sono quindi tutti gli estremi per un grande progetto di riconversione e sicurezza energetica del nostro Paese. Nel lungo periodo è di ogni evidenza che è conveniente economicamente, socialmente e politicamente per il nostro Paese continuare con grande determinazione lungo tale strada. Su questo il Governo avrà il nostro appoggio.
2022-03-16	PD	FerrazziAndrea	Signor Presidente, signor Ministro, senatrici e senatori, siamo in presenza di un insopportabile rincaro dei prezzi dell'energia, che vengono scaricati - come lei, Ministro, giustamente sottolineava nella sua relazione - su famiglie e imprese. Questo è il punto di partenza imprescindibile per il Partito Democratico. Siamo in presenza di momenti drammatici, di una guerra nel cuore dell'Europa, di settimane di angoscia e di imprese che rischiano di chiudere; anzi molte hanno già chiuso e altre stanno per chiudere a fronte dei rincari dell'energia.
2022-03-16	PD	MargiottaSalvatore	Il provvedimento in discussione non sfugge a questa considerazione, anzi mi pare la esalti. Come giustamente dicevano la collega Boldrini e tanti altri, questo provvedimento, nato in una certa fase, serviva a dare una risposta immediata alla nuova ondata pandemica, ma poi ci siamo ritrovati con avvenimenti altrettanto disastrosi. L'invasione dell'Ucraina da parte della Russia di Putin ha cambiato gli equilibri mondiali e anche quelli economici di questo Paese. È, quindi, del tutto evidente che il decreto-legge in esame, che pure contiene disposizioni molto importanti e positive, anche nella direzione del caro energia e comunque di una situazione economica complicata, ha bisogno di altro; infatti un ordine del giorno della maggioranza chiede di reperire ulteriori risorse per un ulteriore provvedimento che sia di maggiore attualità.
2022-03-16	PD	MargiottaSalvatore	Non vanno ignorate una serie di altre misure che abbiamo introdotto. La collega Parente ha parlato di oltre 80 emendamenti approvati. Sul punto tornerò nelle conclusioni. Abbiamo introdotto poi alcune misure importanti e significative. Mi attengo soprattutto alla materia di competenza e delle questioni di cui ci siamo occupati più direttamente con i colleghi della mia Commissione. Siamo intervenuti ad esempio apportando alcune modifiche alla disciplina della Commissione speciale valutazione impatto ambientale-valutazione ambientale strategica (VIA-VAS) per i progetti del Piano nazionale integrato per l'energia e il clima 2030 (PNIEC) e del Piano nazionale di ripresa e resilienza (PNNR), presieduta dal presidente Atelli, come d'altra parte la Commissione generale VIA-VAS. Devo dire che fin qui vi è una chiara inversione di marcia nei tempi in cui tali Commissioni danno i propri pareri; cosa che va sottolineata perché in tanti altri casi si trattava esattamente del collo dell'imbuto. Abbiamo introdotto misure che la rafforzano. Avevamo chiesto anche un rafforzamento ulteriore, ma ci torneremo in altri casi.
2022-03-16	PD	MisianiAntonio	Noi avremmo voluto, signor Presidente, modificare molto di più, anche gli articoli 16 e 28, che peraltro sono stati riscritti dal Governo con un decreto-legge intervenuto successivamente al sostegni- ter; non è stato possibile, perché non sono arrivati i pareri sui subemendamenti, tranne uno, ed è un peccato. Tuttavia, un ordine del giorno organico, come è stato ricordato, ha raccolto tante proposte della maggioranza, condivise anche dai Gruppi di opposizione, che noi consegniamo al Governo, impegnandolo nei confronti di tematiche importanti, molto sentite dai cittadini e dalle imprese, che meritano di essere raccolte e concretizzate nei provvedimenti in arrivo. Come già detto dalla senatrice Conzatti e dal senatore Damiani, il provvedimento in esame nasce oggettivamente in una fase molto diversa, precedente alla guerra. Il tema a fine gennaio era sostenere le attività economiche penalizzate dalle restrizioni anti-Covid e affrontare i primi aumenti dei prezzi dell'energia; la guerra ha cambiato tutto e l'accelerazione indotta da eventi di portata storica che hanno sconvolto l'Europa e il mondo apre una fase drammaticamente nuova e deve portarci a ripensare tante nostre strategie, tante nostre scelte. In questi mesi il Governo ha messo in campo interventi importanti e molte risorse per fronteggiare l'aumento dei prezzi energetici, come ha ricordato anche oggi il ministro Cingolani: 16 miliardi di euro per finanziare tanti interventi, molti dei quali contenuti nel decreto-legge sostegni- ter, dall'annullamento degli oneri di sistema, al potenziamento dei bonus sociali, elettrico e gas, al credito d'imposta per gli energivori, al meccanismo di compensazione a due vie per i produttori di energie da fonti rinnovabili. Ma dal 24 febbraio l'invasione russa dell'Ucraina ha segnato una nettissima discontinuità e la crisi energetica, che già prima dovevamo fronteggiare, oggi ha assunto una valenza di sicurezza nazionale. L'obiettivo di sostenere le famiglie e le imprese - che rimane e, anzi, si intensifica - deve andare di pari passo con gli obiettivi dell'indipendenza energetica dell'Italia e dell'Europa, del nostro affrancamento dalle forniture di gas naturale, dell'accelerazione del processo di decarbonizzazione e di sviluppo delle fonti rinnovabili. La decarbonizzazione, che è fondamentale per contrastare il cambiamento climatico, si deve intrecciare con le misure da mettere in campo per fronteggiare l'emergenza. Tutto questo richiede un salto di scala nelle politiche del Governo. Ne abbiamo parlato giusto questa mattina, nel dibattito sulle comunicazioni del ministro Cingolani, e ne abbiamo parlato nel corso della discussione parlamentare sul decreto-legge sostegni- ter. Noi ci auguriamo che le proposte di cui si è discusso in Commissione bilancio e, da ultimo, questa mattina in Assemblea, vengano raccolte dal Governo e tradotte in tempi brevi, anzi brevissimi, perché la sofferenza delle famiglie e delle imprese è reale, molto severa e merita risposte in provvedimenti concreti, che siano all'altezza dell'emergenza senza precedenti che l'Europa e l'Italia sono chiamate a fronteggiare.
2022-03-16	PD	TariccoMino	Di fronte al quadro di complessità che ci si trova a dover affrontare, è evidente che le risorse che il provvedimento prevede sono insufficienti. Chi ha lavorato nei giorni scorsi al decreto-legge si è reso conto che nei fatti, al di là di alcuni accordi complessivi da parte della Commissione, si è lavorato sul piano normativo per risolvere problemi, per togliere impedimenti e limitazioni, dando sostegno e agevolazione a determinati settori. Credo allora sia stato un dato assolutamente positivo aver previsto, con l'ordine del giorno condiviso con il Governo, e approvato in Commissione, di mettere in campo una strategia che guarda in avanti, mirante soprattutto ad affrontare la complessità della crisi energetica acuitasi a seguito delle vicende belliche che tutti conosciamo. Tutto questo anche per ottenere a livello europeo le autorizzazioni alla proroga per il temporary framework, affrontare il tema dell'autotrasporto, del sostegno ai familiari delle vittime legate ad impegni connessi al Covid, tutto il lavoro di sostegno assolutamente necessario e fondamentale agli enti territoriali, al settore del turismo e della scuola. Per quanto riguarda il comparto agricolo, il provvedimento prevedeva un intervento sul settore suinicolo, che pareva essere in quel momento il settore più in crisi. È evidente che ciò che sta accadendo in queste settimane con l'esplosione, da una parte, dei costi dell'energia e, d'altra, di tutti i costi connessi alle materie prime (dai fertilizzanti ad operazioni molto semplici, quale potrebbe essere l'irrigazione, che con i costi del carburante agricolo che stiamo vedendo in queste ore diventa una pratica praticamente insostenibile) richiedono e richiederanno un intervento fortissimo. Credo che la previsione di questo ordine del giorno e il provvedimento che aspettiamo ad ore, ossia il decreto specifico di intervento sulle problematiche dell'agricoltura, siano una risposta assolutamente fondamentale che tutto il mondo agricolo sta aspettando. Mi avvio a concludere. Se ci focalizziamo su questo provvedimento, non possiamo che osservare semplicemente come tante, troppe sono ancora le domande che aspettano risposta. Se guardiamo complessivamente la strategia che prevede il provvedimento alla Camera sulle questioni energetiche, i provvedimenti in preparazione da parte del Governo e il provvedimento prossimo che dovrà essere emanato sulle questioni agricole, penso che cominciamo a intravedere una strategia complessiva, che poi scommetterà soprattutto sulla speranza che questa situazione di ripetizioni a cascata di eventi drammatici che impattano sull'attività che stiamo facendo prima o poi abbia una fine, e potremo dedicarci nuovamente a definire una strategia che guardi in avanti e non soltanto sempre all'emergenza.
2022-03-16	PD	TariccoMino	Il provvedimento mette in campo risorse che sarebbero importanti, ma che, a fronte della criticità che ci si trova a dover fronteggiare, sono assolutamente insufficienti. Si tratta di risorse per aiutare le attività maggiormente colpite dalla pandemia o addirittura chiuse - questa era la concezione di partenza - sia con riferimento alle imprese che alle famiglie per quel che riguarda soprattutto gli aspetti connessi al costo dell'energia e del gas, ma finalizzate ad aiutare anche molti settori che hanno vissuto e stanno vivendo una situazione davvero complessa: dal settore dell'Horeca, al settore del tessile e della moda, del turismo, della cultura, dello spettacolo, dello sport; ricordo ancora gli enti locali, tutto il segmento della salute, le istituzioni sul territorio e il settore del trasporto.
2022-03-17	FI	DamianiDario	Bisogna calmierare i prezzi dei carburanti, dell'energia, l'IVA e le accise. C'è un pacchetto di impegni che invitiamo il Governo a tenere in seria considerazione.
2022-03-17	FI	DamianiDario	Servivano, dunque, proprio il rilancio e il sostegno ed ecco perché veniva varato il cosiddetto decreto sostegni- ter; un decreto da oltre 5 miliardi di euro, che poi però si è dimezzato nel momento in cui, una volta varato, la situazione storica, economica e politica, del Paese e del mondo andava cambiando. In quel momento particolare è iniziato il problema dell'aumento dei prezzi. Avevamo già un po' di inflazione, ma era quella classica economica, legata alla ripresa e all'aumento del PIL. Andava, quindi, governata in quel modo. Invece, poi con il nuovo momento geopolitico e con la guerra è cambiato un po' tutto e, dall'inflazione, siamo passati a un caro prezzi: energia, benzina, petrolio, che gli italiani oggi stanno toccando con mano. Come sappiamo tutti, quando si va alla pompa di benzina ci si accorge di quello che - ahimè - sta succedendo e che dobbiamo assolutamente evitare. Nel momento in cui cambiava lo scenario, il Governo ha cominciato a pensare ad altri provvedimenti. Sono state sollevate questioni anche da parte politica, da parte di tutti noi, rispetto al decreto-legge n. 4: pensiamo alla questione del blocco delle cessioni del credito, anche in quel caso una misura molto importante che abbiamo voluto sostenere nella manovra finanziaria, che abbiamo rivisto e fatto in modo che ci fossero delle proroghe. Con il blocco della cessione del credito abbiamo notato che anche quel tipo di attività economica nel nostro Paese si stava bloccando. Quindi, la nostra spinta politica ha portato il Governo a intervenire anche in questo caso con un provvedimento di sblocco. Ecco perché dico che le situazioni sono state molteplici, ma alla fine abbiamo saputo governarle tutti insieme in un certo modo. A quel punto il Governo ha deciso di spostare il decreto-legge sull'energia - da un punto di vista politico, per la sua conversione - alla Camera dei deputati e una parte del nostro decreto-legge sostegni- ter è andato, nell'altro ramo del Parlamento, cosicché noi abbiamo lavorato su ciò che restava. Il decreto-legge è passato da circa 6 miliardi di euro ai 2 miliardi attuali. Sapevamo sin dal primo momento - e ce lo siamo subito detti con il Governo, cercando di compattare la maggioranza in un grande senso di responsabilità - che non c'erano a disposizione risorse aggiuntive per il Parlamento per migliorare il testo attraverso l'attività emendativa. Questo ha creato un minimo di tensione, avendo tante proposte la loro onerosità, che abbiamo superato attraverso un confronto all'interno della maggioranza, e siamo riusciti a portare in porto il decreto-legge. Sappiamo che il Governo sta lavorando anche in queste ore ad altri provvedimenti, come ci è stato annunciato nelle ultime settimane, quando abbiamo avuto modo di avere confronti politici interessanti. La settimana scorsa il capo di Gabinetto del Ministro dell'economia ci ha detto cose importanti, tra cui la possibilità di anticipare di un mese la nuova programmazione economica e finanziaria per fare in modo di arrivare a nuovi decreti cosiddetti fiscali, che servono ad aiutare famiglie e imprese. Aspettiamo l'arrivo di questi provvedimenti che al momento sono più attuali rispetto al decreto-legge sostegni, il quale però - come ho detto - ci ha dato la possibilità di lavorare bene. L'approvazione di circa 100 emendamenti non onerosi è comunque un risultato che come una maggioranza abbiamo condiviso. Nel mio intervento parlerò anche del dibattito che si è tenuto ieri, che ha visto certamente qualche malumore - li ritengo fisiologici - che ha colpito un po' tutti i Gruppi, naturalmente per le difficoltà incontrate. Le risorse erano poche per riuscire a prendere degli impegni, ragion per cui si è lavorato esclusivamente sugli emendamenti non onerosi. Ad ogni modo, ribadisco che l'approvazione di 100 emendamenti non onerosi è un risultato molto importante. Abbiamo condiviso tutti insieme una metodologia di lavoro che ha portato all'approvazione - vorrei darne veramente risalto - di un ordine del giorno vincolante. Ritengo sia molto importante che, nelle prossime misure che il Governo in questo momento sta studiando ed elaborando, possa arrivare immediatamente il nostro ordine del giorno, che abbiamo scritto fino alle ultime ore prima di arrivare qui in Aula, che porta dei contenuti molto attuali, tra cui anche le risultanze degli impegni di Versailles che i Capi di Stato hanno preso, in modo tale da essere per quanto possibile aggiornati. Su questo e sull'ordine del giorno vorrei quindi concentrarmi ora per spiegare il lavoro importante che è stato portato a termine. Con poche risorse a disposizione e tanti emendamenti onerosi, a quel punto potevamo scegliere diverse strade: fare uno spezzatino di tante piccole misure oppure concentrare quelle risorse in alcuni cosiddetti temi comuni. Ogni Gruppo politico ha sottoposto al Governo alcune proposte e siamo poi arrivati, alla fine, a una sintesi politica di come utilizzare le risorse e ci siamo concentrati su alcune misure. Quest'anno abbiamo avuto la fortuna di approvare la manovra finanziaria nella quale abbiamo inserito molti interventi, e alcuni di quelli rimasti fuori abbiamo cercato di recuperare nella parte delle risorse economiche di questo decreto, ossia alcuni di quegli impegni assunti nella manovra finanziaria ma che non hanno trovato spazio in quell'occasione. Bisognava quindi dare compimento a quella parte di misure per il terremoto che non aveva trovato collocazione nel provvedimento della manovra finanziaria. Dunque impegniamo 10,5 milioni di euro proprio per la vicenda dei cosiddetti inagibili del terremoto del 2012 dell'Emilia Romagna, della Lombardia e del Veneto. Da un confronto fra i Gruppi emerge, anche su questo, un'altra parte di interventi che dobbiamo riuscire a inserire nei prossimi decreti, come quelli relativi al problema delle rate dei mutui sui fabbricati resi inagibili dal terremoto. Molti Gruppi pensavano che, nell'ambito delle misure per il sisma, oltre al tema degli inagibili, venisse affrontato anche il discorso delle rate dei mutui, ma non è stato così. Una proposta che facciamo subito al Governo è quindi di prevedere questo tipo di intervento. Dal momento che il decreto è spogliato della parte energia e resta il discorso superbonus, abbiamo ritenuto di concentrarci sugli Ateco e abbiamo deciso di avanzare varie proposte giunte ai Gruppi politici proprio su questo tema. Si sono quindi ampliate le platee e, non potendolo farlo sicuramente ad invarianza economica, perché le risorse sarebbero state veramente irrisorie, abbiamo deciso di intervenire in due fasi differenti. Pensavamo, prima di tutto, di impegnare 10 milioni di euro e invece poi abbiamo deciso di aggiungerne altri 20 e di inserire molte richieste che oggi abbracciano moltissimi settori. Avevamo pensato anche di dare una mano al turismo, che per alcuni aspetti ha avuto la possibilità, anche nell'estate scorsa, di lavorare tranquillamente. Avevamo pensato - anche questo è un ragionamento che abbiamo inserito in tante varianti all'interno dei codici Ateco - di dare un sostegno alle città turistiche - oggi siamo a Roma, la capitale d'Italia, che è la città turistica per eccellenza - che hanno veramente sofferto non soltanto con la pandemia, ma in questo momento anche con la guerra in atto, che rende tutto più difficile e che, quindi, dobbiamo sostenere. Avevamo pensato anche alla questione delle città d'arte e tutto ciò che ad esse ruota intorno ha trovato allocazione all'interno dei codici Ateco. Abbiamo pensato a quel punto all'importanza di dare un segnale politico, che ci univa e andava incontro a imprese e famiglie, riprendendo in mano una questione che aveva visto nel precedente decreto milleproroghe alla Camera fare un altro passetto avanti che dovevamo completare: sto parlando della rottamazione- ter. Con il Governo abbiamo studiato una misura importante, che apre alcune finestre. Detto sinceramente, questa misura è apprezzata da molti e soprattutto ha ottenuto, in maniera trasversale, il consenso dei Gruppi politici dell'intero arco costituzionale. Siamo riusciti a mettere su il provvedimento della rottamazione- ter, con l'apertura di finestre che oggi danno modo di riprendere il percorso di sostegno e di aiuto in un momento di grande difficoltà, in cui le decisioni da prendere in una famiglia e in un'impresa sono veramente particolari. Ci sono da pagare le spese vive, appunto la corrente e l'energia, e ci sono anche le cartelle di un tempo, quelle dovute alla chiusura, alla pandemia e ai due anni precedenti. È un momento difficile e dobbiamo cercare di aiutare su più fronti famiglie e imprese. In questo caso, abbiamo pensato alla rottamazione- ter e abbiamo concesso questo.
2022-03-17	FI	ModenaFiammetta	È lo spirito costruttivo ciò che ho trovato nel nostro relatore Damiani, relatore per Forza Italia, che voglio ringraziare insieme ai componenti della Commissione bilancio. È lo spirito costruttivo che ha mosso tutto il Gruppo sia nella presentazione degli emendamenti che nel coordinamento, nonché nel lavoro di direzione svolto dalla presidente Bernini, con la volontà specifica di essere consapevoli che, seppure si trattava di un provvedimento limitato, anche e soprattutto dal punto di vista delle risorse, su quello bisognava lavorare per affrontare il più possibile le questioni. E si è lavorato sapendo anche che si tratta di un tassello, e non solo perché è un provvedimento datato ma anche perché nel frattempo si sono aggiunti altri due decreti-legge. Ho sentito parlare molto di energia, ma sappiamo benissimo che il provvedimento sull'energia, con le sue risorse, è all'esame della Camera. Noi abbiamo lavorato con le risorse ricavate dai ristori - come ricorderete tutti - che non sono stati utilizzati.
2022-03-17	FdI	CalandriniNicola	Signor Presidente, mi unisco ai relatori di maggioranza nei ringraziamenti per il lavoro svolto in Commissione, che certamente è stato condotto in modo ordinato, seppur molto compresso rispetto ai tempi, per i continui incontri di maggioranza per cercare di trovare in qualche modo un equilibrio complessivo rispetto al maxiemendamento che oggi arriva in Aula. Come dicevo già ieri, quando sono intervenuto come relatore di minoranza, denunciamo però e continuiamo a denunciare pesantemente questa sorta di cambio di passo che c'è stato in questa legislatura e che non ha precedenti ovvero il monocameralismo alternato che di fatto ha modificato la Costituzione, per cui siamo passati da un bicameralismo perfetto ad un bicameralismo imperfetto. Su questo non faremo sconti, perché non è possibile continuare in questa direzione, con questo protagonismo del Governo che è senza precedenti nel Paese. È una situazione effettivamente molto imbarazzante per una democrazia avanzata qual è quella del nostro Paese. Per venire al tema all'ordine del giorno, vorrei dire anche ai relatori che questo decreto è superato, sì, ma non a causa degli eventi legati al conflitto bellico che in qualche modo è alle porte della nostra Europa, perché il problema è anche precedente, in quanto già il 27 gennaio, quando è stato approvato dal Consiglio dei ministri, questo decreto era del tutto insufficiente. Ne ho parlato ieri, sciorinando una serie di numeri riferiti a tutti i settori interessati, che già in quel momento non avevano alcun tipo di risorse aggiuntive per affrontare la situazione drammatica che stavano vivendo a causa della pandemia. Come dicevo, siamo in presenza di un decreto-legge che, invece che sostenere il mondo delle imprese, sta uccidendo molti settori, in particolare quello edilizio, inserendo l'ennesimo correttivo antifrode che penalizza anche le persone oneste, che in quest'ultimo anno hanno operato con onestà rispetto a questa misura. Voglio fare l'esempio di un altro emendamento semplice, senza alcun problema di copertura, che prevedeva lo spostamento almeno di tre mesi della scadenza per le case unifamiliari, dal 30 giugno al 30 settembre, per consentire lo stato avanzamento lavori. Considerando le quattordici modifiche fatte a questo superbonus era il minimo che ci si potesse aspettare. Ebbene, nemmeno su questo emendamento c'è stato il coraggio, da parte del Governo e della maggioranza, di dare una risposta. Su questo non siamo assolutamente disponibili e non siamo ottimisti rispetto ai temi in esame, visto che sul superbonus tutti siamo d'accordo nel dover frenare le truffe, ma non come si voleva fare con questo decreto-legge, perché anche l'Agenzia delle entrate ci ha confermato che le truffe, per questa misura, incidevano solo per il 3 per cento. Questo accanimento, che ha portato a circa quattordici modifiche, appare del tutto inadeguato e ha basi piuttosto fragili. Quindi ci auguriamo che, almeno nella fase finale di questa misura, si consenta di proseguire in modo ordinato, in modo tale che fino al 31 dicembre 2023 si possa consentire alle famiglie e alle imprese italiane di dare risposte rispetto alla spinta economica che può darci questo decreto, per quei numeri che ho dato ieri, quando ho spiegato che cosa rappresenta l'edilizia per il nostro sistema Paese. Siamo in presenza di un decreto-legge che è largamente insufficiente. Lo scoppio della guerra tra Russia e Ucraina lo ha reso del tutto inutile e superato dagli eventi che ci sono stati, ma anche da situazioni precedenti al conflitto che si è generato. Ad esempio, vi è la questione del caro energia, che - lo voglio ricordare - era già presente in legge di bilancio, perché noi abbiamo provato a spostare delle somme, addirittura parte delle somme che prevedevano la riduzione delle tasse, che nessuno ha potuto verificare, perché di quegli otto miliardi previsti per gli scaglioni Irpef nessuno si è accorto. Fermo restando che noi siamo sempre favorevoli quando si parla di riduzione delle tasse, abbiamo detto che andavano creati degli effetti moltiplicatori. Vi sono i 10 miliardi del reddito cittadinanza (lo voglio ricordare, perché quest'anno il Governo dei migliori ci ha messo addirittura un miliardo di euro in più e siamo passati da 9 a 10 miliardi), più gli otto miliardi della riduzione delle tasse. Noi dicevamo di spostarli almeno in parte per creare quell'effetto moltiplicatore sul prodotto interno lordo nazionale a sostegno delle piccole e medie imprese, che rappresentano l'80 per cento delle imprese italiane e sono la spina dorsale del sistema economico del Paese. Al caro energia si è aggiunto anche un ingiustificato caro carburanti. Oggi vediamo che nei Paesi limitrofi, come ha accennato il collega Misiani, come la vicina Slovenia, è stato messo un tetto al prezzo dei carburanti: un litro di benzina costa 1,50 euro, mentre noi siamo arrivati addirittura a quasi 2,50 euro e non si capisce perché non si fanno le stesse cose che fanno i nostri Paesi confinanti.
2022-03-17	FdI	CalandriniNicola	Voglio aggiungere una cosa molto chiara. Questo è il tempo delle decisioni, è il tempo della responsabilità; non è il tempo di inventarsi, come avete fatto nelle scorse settimane, la riforma del catasto (di cui all'articolo 6 della legge delega per la riforma fiscale), che colpisce quanto di più prezioso c'è per gli italiani: la propria casa di abitazione. Come ha detto anche il nostro leader nazionale, mentite sapendo di mentire. Infatti, l'ulteriore prelievo fiscale sulla casa c'è, perché lo dicono le norme che accompagnano l'articolo 6: si vogliono aumentare gli estimi per tassare e colpire particolarmente l'abitazione principale, per compensare le imposte sul lavoro. Questo dice la norma di cui all'articolo 6. Soprattutto state rispolverando lo ius soli, sotto le mentite spoglie della legge sulla cittadinanza. Questi sono gli schiaffi in faccia che gli italiani non vogliono prendere, che soffrono. In questo momento degli immigrati stanno venendo in Europa e in Italia e noi dobbiamo essere consapevoli di dover accogliere a braccia aperte queste persone, che scappano da una vera guerra, che è quella che oggi investe la Russia e l'Ucraina. Noi oggi, in questa sede, dobbiamo assumere le nostre responsabilità, ma serve un intervento diretto dell'Europa, altrimenti non ce la possiamo fare. Voi continuate a dire che non si può parlare di scostamento, addirittura che sia pericoloso farlo, quando, fino a sei mesi fa, avete impegnato 200 miliardi di euro nello scostamento di bilancio, impegnando i nostri figli e i nostri nipoti per i prossimi cinquant'anni; oggi invece dobbiamo stare attenti a parlare di scostamento. Serve però l'intervento dell'Europa. Se non volete parlare di scostamento, parliamo di clausole di salvaguardia: dobbiamo evitare che possa rientrare in campo il patto di stabilità in Italia, perché non ci sono le condizioni. Serve un nuovo recovery plan, da guerra, un recovery bellico. Servono misure mirate nei confronti delle materie prime, delle bollette; servono aiuti mirati anche sul lavoro, per creare quell'effetto moltiplicatore che faccia da spinta per far ripartire l'economia. Non avendo più tempo mi accingo alle conclusioni, Presidente. Noi saremo dalla parte degli italiani e non del Governo Draghi, perché ci ha deluso. Saremo sicuramente dalla parte del popolo italiano, sperando che il presidente Draghi, insieme alla maggioranza, pensi alle imprese, alle famiglie, agli agricoltori. Oggi infatti le famiglie hanno paura di ricevere la bolletta dell'energia elettrica o di andare al distributore a fare un pieno di benzina; è proprio ciò che noi non volevamo, che non serviva a questo Governo. Questo, invece, è ciò che il Governo sta facendo. Quindi noi, per questo e per tanti altri motivi che non ho il tempo di illustrare, non esprimeremo un voto favorevole e ci pronunceremo contro la questione di fiducia posta su questo provvedimento.
2022-03-17	LN	TosatoPaolo	Alla crisi dell'industria, dei settori economici, del settore agricolo, sta seguendo e seguirà purtroppo la crisi sociale, delle famiglie, e non solo delle fasce più vicine alle soglie di povertà, ma anche del ceto medio. Chi oggi si può permettere di vivere dignitosamente con gli aumenti di gas, energia elettrica e carburante, quali fasce della popolazione? Forse per la prima volta possono farlo solo i redditi medio-alti, una minoranza della nostra popolazione. La rateizzazione delle bollette e delle tasse non basta, non serve, rinvia i problemi e non li risolve; rende la salita per uscirne ancora più impervia.
2022-03-17	LN	TosatoPaolo	Il prossimo decreto-legge energia, quello che noi ci aspettiamo venga varato in questo fine settimana, non può essere attendista, timido o parziale; deve essere coraggioso e risolutivo. Sull'aumento dei carburanti la Lega è stata la prima forza politica a chiedere di intervenire sulle accise, sull'IVA, sull'extragettito, ma noi vogliamo un provvedimento efficace: una diminuzione di 15 centesimi non è una risposta adeguata.
2022-03-17	LN	TosatoPaolo	Questa può essere una settimana decisiva. Noi abbiamo grandi aspettative dal decreto energia, ma abbiamo anche grandi aspettative dal decreto che cambierà le regole rispetto al contenimento della pandemia e alle regole che abbiamo fissato per limitare la gravità della situazione. Noi diciamo e chiediamo un basta alle regole che hanno comportato il green pass, il super green pass e l'impossibilità, per i lavoratori ultracinquantenni, di potersi recare sul proprio posto di lavoro. Anche questa è una risposta che il Paese si aspetta. Abbiamo varato provvedimenti in situazioni emergenziali. L'emergenza oggi è minore: dobbiamo prenderne atto e dare nuova libertà al Paese e ai cittadini che pretendono questi risultati. Sosterremo il Governo, ma chiediamo, in definitiva, più rapidità, più consapevolezza, più coraggio e più determinazione.
2022-03-17	M5S	PellegriniMarco	Basta guardare a cosa stanno facendo alcuni hedge fund in merito alle speculazioni folli del prezzo del gas sulla borsa TTF di Amsterdam. Cosa deve ancora succedere affinché il Governo intervenga urgentemente e con forza sulla questione dei prezzi energetici, vista la situazione drammatica in cui versano milioni di italiani? Cosa deve ancora succedere affinché si approvi uno scostamento di bilancio che dia respiro a interi settori produttivi che sono sull'orlo della chiusura a causa dell'aumento del costo dell'energia e di tutto ciò che consegue alla guerra che, purtroppo, c'è in Ucraina? Nel 2020 abbiamo approvato scostamenti per 130 miliardi, in un momento altrettanto drammatico per il Paese e per tutto il mondo. E i risultati ci hanno dato ragione in termini di conservazione dei posti di lavoro, di tenuta sociale, di ripresa del PIL nell'anno successivo, che ha stabilito un record : è arrivato a 6,6 per cento, e voglio rimarcarlo. Esiste un debito buono come un debito cattivo. Quando si fanno politiche espansive intelligenti, come quelle messe in atto dal Governo Conte 2, con il fondamentale impulso del MoVimento 5 Stelle - politiche che creano ricchezza diffusa - si fa un servizio al Paese, ai cittadini, a chi lavora e produce. In questo decreto-legge siamo riusciti a portare a casa la riapertura dei termini per la rottamazione- ter, che tanti auspicavano, ma al contempo riteniamo non più rinviabile una rottamazione- quater delle cartelle esattoriali per gli anni 2018-2020, che - lo sottolineo con forza - non sarebbe un condono, perché i contribuenti pagherebbero le imposte fino all'ultimo centesimo
2022-03-17	PD	BiniCaterina	(ore 10,56) ( Segue BINI, sottosegretario di Stato alla Presidenza del Consiglio dei ministri ).Penso a tutta una serie di tematiche e di questioni fondamentali che, a volte anche a costo zero, consentono comunque di dare respiro ad alcuni settori e a volte invece anche con un costo, perché comunque sugli Ateco e sul sisma abbiamo preso delle misure che, seppure con cifre ridotte, sono riuscite a risolvere alcune questioni. Non è che questo risolva il problema che va crescendo nel Paese, problema sul quale è ora in esame il decreto energia alla Camera e sul quale ci saranno altri provvedimenti da parte del Governo, perché la crisi che si annuncia ed è in corso non sappiamo quando terminerà e soprattutto che forma prenderà. Sappiamo però che il nostro Paese dovrà anche ripensare in qualche misura alle proprie fonti energetiche e dovrà trovare il modo per tamponare le emergenze e le situazioni critiche. A questo ci prepareremo con nuovi interventi normativi e provando, nei prossimi provvedimenti, a fare sempre meglio anche nei rapporti con il Parlamento (saluto appunto il ministro D'Incà, che mi ha appena raggiunta).
2022-03-17	PD	BiniCaterina	Il Consiglio dei ministri ha approvato il decreto-legge sostegni- ter il 28 gennaio; era un'altra era geologica, nonostante siano passati cinquanta giorni: il Covid sembrava ancora presente, ma forse riusciva a rallentare un po'; non c'era la guerra in Ucraina. Oggi, il Covid, che aveva rallentato, sta ricrescendo e nel frattempo c'è una nuova emergenza, perché questa guerra sta creando un problema economico immenso al nostro Paese e all'Europa intera. In questo senso, come molti di voi hanno detto, questo decreto-legge rischia di non essere più attuale, di non essere più aggiornato al tempo che stiamo vivendo. Per questa ragione ci siamo posti un problema e avete fatto bene come maggioranza a presentare l'ordine del giorno, che il Governo ha accolto. Un ordine del giorno completo di tanti temi, dall'energia ai carburanti, alle imprese energivore, dall'autotrasporto agli enti locali, al settore agricolo, al turismo: tutte questioni sulle quali insiste profonda crisi e non poteva essere sufficiente la conversione di questo decreto-legge per provare anche minimamente a risolverle con le risorse minime che il Parlamento aveva a disposizione. Ciononostante, credo che l'esame parlamentare del provvedimento lo abbia notevolmente migliorato, perché siamo riusciti - con emendamenti di spesa, ma anche con proposte ordinamentali - a dare un contributo positivo al Paese. Penso al tema della rottamazione- ter e alla questione della riammissione in termini, ai codici Ateco, al payback per le imprese farmaceutiche, al sisma, ai macchinari salvavita che richiamavo prima, ai segretari comunali e provinciali come anche alla proroga dei bilanci delle Regioni. Penso al bonus terme, alla cessione del credito.
2022-03-17	PD	MancaDaniele	Agli esorbitanti costi dell'energia si sommano anche quelli delle merci, delle commodity non energetiche, dai metalli all'argilla, ai cereali, agli olii vegetali, in crescita vertiginosa per via del blocco delle produzioni e delle estrazioni, sia in Ucraina, ma anche per l'incertezza che riguarda gli approvvigionamenti dalla Russia. Bene le dinamiche energetiche che sono state qui affrontate, ma non abbiamo tempo. Si sta scatenando nel nostro Paese una tempesta sulle imprese e sulle famiglie italiane, che non va sottovalutata. Abbiamo bisogno di un Governo che intervenga tempestivamente in questa fase proprio nella dimensione europea. È una crisi che va affrontata perché sappiamo bene che la prima cosa è salvaguardare il lavoro. Quando si azzerano i profitti e si interrompono le produzioni per salvaguardare il capitale e gli investimenti di un'impresa - come sta avvenendo nel settore ceramico e nei settori ad alta intensità energetica - se non si agisce rapidamente, non solo sono necessari nuovi ammortizzatori sociali per tutelare la coesione sociale, garantire un reddito ed evitare conflitti, ma si rischia anche nel 2023 che quel mercato venga meno, che ci siano altri interlocutori che assumono un ruolo di leader nel mondo su settori fondamentali sul piano industriale per il Paese. Una ceramica chiusa non ha bisogno solo di nuovi ammortizzatori; ha bisogno di capire subito quando saremo nelle condizioni di mettere un tetto all'energia, per ripartire, perché quel mercato rischia di essere sostituito da altre imprese. Nel 2023 potremmo trovarci con problemi rilevanti sulle filiere produttive della manifattura (anche nel nostro Paese), dell' automotive, di settori e di filiere fondamentali, che hanno bisogno subito di nuove politiche europee capaci di rappresentare un'idea di speranza e di futuro alla crescita. Ho finito, Presidente. Il Gruppo Partito Democratico con il voto odierno non solo ribadisce la fiducia nei confronti del Governo, ma esprime anche un voto per sostenere e stimolare il Governo nella dimensione europea. Lo dico con grande chiarezza, citando David Sassoli, il quale spesso diceva che era bello sentirsi italiani senza spirito nazionalista, che è quello che ti fa essere separato e diviso dagli altri. L'Europa, alla fine dei cantieri, saranno le nostre città e solo a quel punto noi sapremo da che parte prendere il mondo per aiutare a crescere le famiglie e le imprese italiane. Questa visione è ancora la visione che deve accompagnare in queste ore il Governo italiano nella difficile sfida europea, per costruire gli spazi economici senza ulteriore debito a carico dei giovani e delle famiglie italiane e per aiutare le famiglie e le imprese in questa difficile transizione.
2022-03-17	PD	MancaDaniele	Signor Presidente, il testo del decreto-legge sul quale il Governo ha posto la questione di fiducia è inevitabilmente datato: va letto, sì, insieme al decreto-legge energia, ma entrambi appartengono a un'altra fase politica, che abbiamo tuttavia il dovere di comprendere e di leggere, attraverso le nuove dinamiche economiche che stanno caratterizzando il nostro Paese e che caratterizzeranno inevitabilmente sia il Documento di economia e finanza di inizio aprile, sia, ancora di più, l'importante lavoro che il Governo ha avviato nella dimensione Europea. Il provvedimento introduce alcuni ristori, finalizzati a garantire la continuità delle attività più penalizzate dalle restrizioni pandemiche. Sono ristori necessari, anche se insufficienti, proprio per contrastare le dinamiche economiche. Sono ristori che noi, attraverso l'allargamento dei codici Ateco, abbiamo incrementato per ulteriori 20 milioni di euro anche nel percorso di conversione del decreto stesso. Altri 10 milioni sono stati destinati alle aree del sisma, per prorogare l'esenzione dell'IMU per gli immobili non utilizzati. È stato fatto un lavoro importante anche nel miglioramento sul piano normativo del decreto, dalla proroga dei termini per la comunicazione della cessione del credito o sconto in fattura alla rimessione in termini per la rottamazione- ter e saldo stralcio. Sono state previste misure importanti per le Unioni, per i Comuni, per le Regioni nella flessibilità dell'utilizzo degli avanzi; misure urgenti per la cultura, dal fondo emergenza spettacolo al cinema, agli audiovisivi; misure importanti anche per le imprese in materia di sospensione temporanea del costo delle immobilizzazioni materiali e immateriali; misure importanti per rafforzare l'azione dei Confidi in favore delle piccole e medie imprese. È un provvedimento pensato a gennaio per contenere gli effetti dell'aumento dei prezzi delle principali fonti energetiche. Colleghi, parliamo di aumenti dei prezzi che purtroppo stanno trascinando in alto l'inflazione, con il rischio che si trascini in alto anche il costo degli interessi dei nostri mutui, dei mutui per le famiglie e le imprese. Il 3 per cento di inflazione in più registrato a ottobre è un segnale molto delicato e importante che va tenuto sotto controllo. Ovviamente l'inflazione sottrae alle famiglie risorse nell'acquisto di beni e servizi, frenando così la risalita dei consumi privati. Signor Presidente, l'insostenibile incremento dei costi energetici e la contemporanea e brutale invasione militare della Russia in Ucraina aprono inevitabilmente l'esigenza di un salto di qualità nella dimensione europea. Dobbiamo partire da qui. Questa deve essere la nostra consapevolezza fondamentale: la sfida è l'Europa. Non c'è spazio per le ambiguità: o di qua per un'Europa politica, economica e sociale capace di favorire nuovi investimenti, o di là, nei nazionalismi, negli Stati, nelle barriere e nei confini che ci separano.
2022-03-17	PD	MisianiAntonio	La senatrice Parente ha ricordato l'emendamento sul fascicolo sanitario elettronico. Il senatore Margiotta ha citato le modifiche che abbiamo introdotto alla disciplina della commissione VIA-VAS per i progetti del Piano nazionale integrato per l'energia e il clima e del Piano nazionale di ripresa e resilienza, modifiche che dovrebbero permettere di accelerare l' iter di progetti strategici per il futuro del Paese. La senatrice Rivolta ha ricordato la proroga della tempistica di approvazione del rendiconto sanitario delle Regioni, un tema molto sentito dalle amministrazioni, che abbiamo affrontato con un emendamento ordinamentale, ma che dà risposte sul tema della sanità. I miei colleghi - da ultimo il senatore Damiani - hanno ricordato giustamente l'ordine del giorno che abbiamo predisposto, che raccoglie proposte e istanze dei Gruppi di maggioranza, ma condivise anche dall'opposizione, che non abbiamo potuto affrontare per via della limitatissima dotazione finanziaria nella discussione di questo provvedimento, ma che siamo certi che il Governo farà proprie in quelli in discussione alla Camera: ricordo il decreto-legge n. 17 del 2022, mentre domani è previsto un Consiglio dei ministri che dovrebbe varare un provvedimento corposo che si occuperà di energia, ma anche di politica industriale e di temi importanti dal punto di vista economico. Per quanto riguarda l'emendamento che ha prorogato i termini della rottamazione- ter e del saldo e stralcio, il senatore De Bertoldi ha lamentato un'indebita appropriazione - passatemi quest'espressione impropria - di questo tema da parte dei Gruppi di maggioranza. Rispetto naturalmente e ricordo l'iniziativa che è stata assunta da Fratelli d'Italia sul tema, però, come hanno ricordato tanti colleghi - le senatrici Conzatti, Toffanin e Rivolta e i senatori Damiani e Fenu - che analoghe iniziative sono state presentate in sede emendativa anche dai Gruppi di maggioranza. Questo è un tema di grande importanza, sentito da oltre mezzo milione di contribuenti, che abbiamo positivamente risolto, raccogliendo istanze dell'opposizione, ma anche proposte emendative della maggioranza. I senatori De Bertoldi, Santillo e Dell'Olio hanno diffusamente affrontato il tema della cessione dei crediti, sul quale invece purtroppo non siamo riusciti a intervenire con modifiche migliorative come avremmo voluto e voglio sottolinearlo, rivendicando un ruolo che il Parlamento purtroppo non ha potuto esercitare. Colleghi, il fatto che si dovesse intervenire sulle frodi relative alle cessioni dei crediti dei bonus edilizi credo che fosse sotto gli occhi di tutti. I dati forniti dall'Agenzia delle entrate erano e sono impressionanti: frodi per oltre 4 miliardi di euro, a dire il vero - e lo hanno correttamente ricordato tanti colleghi - meno sul superbonus del 110 per cento e molto di più su altri strumenti di incentivazione, dalla ristrutturazione delle facciate a quella edilizia, alla riqualificazione energetica ordinaria. Era necessario intervenire, perché le frodi erano di grande portata, però l'articolo 28 del decreto-legge in esame, nella formulazione iniziale, aveva disposto una stretta sicuramente eccessiva. Come hanno ricordato l'opposizione, ma anche i senatori di maggioranza, quella stretta rischiava di buttare via il bambino con l'acqua sporca e ha bloccato completamente i lavori, a prescindere dal fatto che fossero sospetti di attività illecite oppure condotti, come nella stragrande maggioranza dei casi, con piena regolarità e nel rispetto delle regole. Bene ha fatto dunque il Governo a emanare successivamente un decreto-legge che ha corretto questa stretta e ha riaperto a un numero maggiore di cessioni. Noi avremmo voluto migliorare ulteriormente il nuovo testo dell'articolo 28, però purtroppo non ci è stato possibile. Speriamo che queste modifiche vengano accolte in successivi provvedimenti. I colleghi Taricco, Toffanin, Testor e tanti altri hanno ricordato, per quanto riguarda la parte dedicata al caro energia, che questo decreto-legge - che segue tanti provvedimenti che hanno affrontato il tema - stanzia risorse importanti, ma insufficienti rispetto alla gravità della crisi energetica che il Paese sta affrontando. Credo che sia un giudizio condivisibile e mi sento di farlo, tenendo conto di quanto è accaduto in questi mesi. Il Governo si è attivato contro il caro energia già dal secondo semestre del 2021 e da allora cinque provvedimenti hanno stanziato complessivamente 16 miliardi di euro. Voglio ricordare l'articolo 5- bis del decreto-legge n. 73 del 2021, il decreto-legge n. 130 del 2021, l'articolo 1, commi da 503 a 512 della legge di bilancio 2022, il provvedimento in esame, vale a dire il decreto-legge n. 4 del 2022, il sostegni- ter, e il decreto-legge n. 17 del 2022 che, come ricordavo, è attualmente all'esame della Camera dei deputati. Credo che in astratto le misure previste in questo provvedimento fossero significative per affrontare la situazione prima della crisi ucraina, ma siano oggi palesemente insufficienti. Le voglio ricordare, perché è giusto farlo in sede di replica. L'articolo 14 ha azzerato gli oneri di sistema anche per le utenze superiori a 16,5 kilowatt, con uno stanziamento di 1,2 miliardi. L'articolo 14- bis, che abbiamo introdotto con un nostro emendamento e che credo sia di valenza significativa per chi ne usufruirà, prevede l'istituzione di un fondo per il contenimento dei costi dell'energia per le apparecchiature mediche salvavita. Si tratta di un fondo da 3 milioni di euro per il 2022, che darà una mano a tante famiglie che già soffrono una situazione medica importante e che oltretutto devono sostenere costi energetici drammaticamente maggiorati. L'articolo 15 istituisce il credito d'imposta per le imprese energivore e vale 540 milioni di euro per il primo trimestre del 2022. L'articolo 15- bis, che in realtà nel testo iniziale era l'articolo 16, introduce il meccanismo di compensazione a due vie del prezzo dell'energia elettrica, da inizio febbraio a fine anno, per i produttori da rinnovabili, con un gettito stimato, in modo prudenziale e conservativo, pari a 1,3 miliardi di euro. Ora, il decreto-legge n. 17 del 2022 ha prorogato e potenziato tante di queste misure. Per il secondo trimestre 2022 ha prorogato l'azzeramento degli oneri di sistema per l'elettricità e la riduzione dell'IVA per il gas. Ha rafforzato il bonus sociale energia, ha prorogato il credito d'imposta per le energivore che abbiamo introdotto in questo decreto-legge, ne ha introdotto uno ex novo per le imprese gasivore e ha previsto misure di cui abbiamo discusso in sede emendativa. Penso agli interventi per l'autotrasporto, ma anche ai contributi per le associazioni e le società sportive dilettantistiche; penso al sostegno per la liquidità delle imprese che devono fare i conti con il caro energia; si tratta di temi che abbiamo discusso nel corso dell'esame di questo decreto-legge, anche se non avevamo gli spazi finanziari. Essi sono stati affrontati nel frattempo dal decreto-legge n. 17 del 2022 e questo ci ha permesso di superare un nodo politico rilevante, che era emerso nel corso della discussione di questo provvedimento. Il decreto-legge n. 17 ha affrontato anche un altro tema di cui abbiamo discusso, quello dei contributi agli enti locali, i quali devono fronteggiare anch'essi l'enorme aumento delle bollette energetiche. Come hanno detto tanti colleghi che sono intervenuti, prima in Commissione e poi in Aula nel corso della discussione generale, serve un salto di scala per affrontare l'emergenza energia nel nostro Paese. Voglio ricordare, come esponente del Partito Democratico (ma queste proposte sono condivise da tante parti politiche e da tante associazioni economiche e sociali), che dobbiamo intervenire su più fronti, innanzitutto a livello europeo, come ha ricordato ieri il ministro Cingolani. La comunicazione RePower EU della Commissione europea segna veramente una discontinuità nelle politiche energetiche, perché affronta per la prima volta in modo deciso il tema della diversificazione delle fonti di approvvigionamento, con l'affrancamento dell'Europa dalle forniture di gas russo. Essa parla di accelerazione per quanto riguarda le fonti rinnovabili, ma anche di tassazione degli extraprofitti e di utilizzo dei proventi delle aste Emissions trading scheme (ETS), e mette in campo numerosi strumenti che poi gli Stati nazionali saranno chiamati a raccogliere. Vorrei tornare però sui temi che ha sottolineato il ministro Cingolani e che l'Unione europea non ha ancora messo a terra, per così dire. Il price cap europeo sul gas è un elemento chiave dal punto di vista dei costi per le imprese e le famiglie; esso può essere affrontato solo a livello europeo, visto il potere contrattuale che ha l'Europa (tre quarti delle importazioni mondiali di gas via tubo sono effettuate dai 27 Paesi dell'Unione europea). C'è poi lo sdoppiamento dei prezzi di vendita dell'energia elettrica che deriva da rinnovabili rispetto a quella di fonte termoelettrica, perché oggi il prezzo delle rinnovabili (anche se lì siamo intervenuti con l'articolo 15- bis di questo decreto) è legato all'andamento del gas. Se sale il gas, sale anche il prezzo dell'energia prodotta da rinnovabili, anche se il costo dell'idroelettrico, del solare e del fotovoltaico rimane assolutamente uguale a prima. Questo è un tema, ancora una volta, da affrontare a livello europeo. E poi - ne hanno parlato anche tanti colleghi - c'è l'idea di un energy recovery fund che in Europa non ha ancora la condivisione necessaria per essere messo a terra, ma è una pista di lavoro da seguire. Credo che sarebbe già molto importante se l'Europa, per affrontare il caro energia, predisponesse uno strumento simile a quello adottato per la prima parte della pandemia: Sure è il programma da 100 miliardi di euro che allora venne ideato e implementato in tempi rapidi per finanziare gli interventi di ammortizzatori sociali in tutti i Paesi europei. È stato di grande successo e utilizzato da tutti, in modo molto rilevante dall'Italia. Credo che sarebbe un passo in avanti importante adottare uno strumento analogo in tema di energia. Dobbiamo compiere questo salto di scala anche a livello nazionale. Penso al sostegno alle famiglie. Oggi abbiamo azzerato gli oneri di sistema sull'elettricità e li abbiamo ridotti significativamente sul gas. Inoltre, abbiamo un bonus sociale elettricità e gas che il Governo ha potenziato con 912 milioni di euro nel primo trimestre e 400 in più nel secondo. Questo bonus va a 2,5 milioni di famiglie per l'energia elettrica e 1,5 milioni per il gas. Questo strumento funziona bene in automatico e senza tanti oneri burocratici: c'è una trasmissione automatica della dichiarazione ISEE dall'INPS all'ARERA, che nel giro di un mese si traduce in uno sconto in bolletta. Crediamo che questo strumento possa e debba essere esteso anche alle famiglie con un ISEE superiore (15.000-20.000 euro), ricomprendendo anche il ceto medio che sta enormemente soffrendo il caro energia in questo Paese e che noi finora abbiamo aiutato in misura non sufficiente. Il Governo deve intervenire sul prezzo dei carburanti e molto probabilmente nel Consiglio dei ministri di domani deciderà un taglio delle accise. Credo che questo taglio debba essere molto rilevante. Dobbiamo riportare il prezzo della benzina e del diesel al di sotto della soglia dei due euro e valutare fino in fondo lo strumento che ha messo in campo la Slovenia, Paese membro dell'Unione europea, ossia un tetto massimo ai prezzi di benzina e diesel alla pompa per un periodo temporaneo, ma che dia al mercato un segnale forte della valenza che questo tema ha per i consumatori e della volontà delle amministrazioni pubbliche di intervenire con la massima decisione. Passo all'ultimo tema. I sostegni alle imprese sono affrontati anche nel provvedimento in esame e rafforzati dal decreto-legge 1° marzo 2022, n. 17, ma dobbiamo fare molto di più. Penso ai crediti di imposta per le imprese energivore e gasivore: sono strumenti importanti, ma vanno prorogati fino a fine 2022, per dare un orizzonte temporale certo alle imprese che devono fronteggiare il caro energia. Penso al tema dell'autotrasporto, su cui interviene il citato decreto-legge n. 17. Servono però misure ulteriori e occorre intervenire sull'adeguamento automatico dei corrispettivi rispetto al caro energia. Servono altresì un credito di imposta per le spese del carburante e - ne hanno parlato i colleghi Boccardi e Saccone anche in questa discussione - misure per la liquidità e il patrimonio delle imprese. La comunicazione della Commissione prefigura un nuovo temporary framework, ossia un nuovo quadro temporaneo di regole per gli aiuti di Stato, che speriamo arrivi il prima possibile. Credo che quelle regole ci permetteranno - lo speriamo - di fare le cose che volevamo fare anche in questo decreto-legge (penso alla proroga della moratoria dei prestiti per le imprese o ad altre misure per garantire liquidità e rafforzamento patrimoniale), senza però riuscirvi, perché il quadro regolatorio europeo a oggi non lo permette. Come finanziare queste misure? Indico due strade, di cui abbiamo discusso lungamente. Abbiamo affrontato il tema degli extraprofitti con l'articolo 15- bis del provvedimento in esame per i produttori da rinnovabili, ma dobbiamo farlo anche per gli altri produttori di energia elettrica. Infatti, non è pensabile che si chieda un contributo, come più volte indicato dal presidente Draghi, solo ai produttori da eolico e fotovoltaico, i quali peraltro, come hanno indicato tanti colleghi anche in quest'Aula, rappresentano quel tipo di produzione di elettricità che rappresenta la vera strada maestra per affrancarsi dai fossili e ridurre e azzerare le emissioni di CO₂. Quindi, dobbiamo chiedere a tutti un contributo. La Commissione europea ha aperto la strada con RePower EU. È tempo che anche l'Italia adotti un contributo di solidarietà da chiedere ai produttori di energia elettrica, che stanno realizzando rendite molto superiori per effetto dell'andamento del mercato di questi mesi. Bisogna inoltre continuare a utilizzare, per ristorare famiglie, imprese, enti locali e terzo settore, i proventi delle aste ETS, che sono enormemente cresciute in questi mesi per effetto dell'aumento delle quotazioni. Domani è previsto un importante Consiglio dei ministri. Tra fine mese e inizio aprile discuteremo il Documento di economia e finanza, che potrebbe presentare margini di finanza pubblica rispetto ai numeri riportati nella Nota di aggiornamento al DEF. Credo che, tra domani e l'emanazione del DEF, il Governo debba costruire risposte ulteriori all'altezza della gravità dell'emergenza che stiamo affrontando e per andare incontro alle famiglie, alle imprese, al terzo settore e alle amministrazioni pubbliche, che stanno scontando l'enorme aumento dei costi dell'energia e in alcuni casi stanno addirittura fermando la produzione: questo è quello che sta accadendo in settori energivori, come ad esempio l'industria della carta, del vetro, le fonderie e quant'altro. Abbiamo il dovere di intervenire con l'efficacia necessaria per stare al fianco delle famiglie italiane, delle imprese del nostro Paese e di tutti gli italiani che stanno stringendo i denti, ma meritano un pieno sostegno da parte delle politiche pubbliche del nostro Paese.
2022-03-23	FI	AimiEnrico	Certo, poi vi è l'autonomia energetica e bisogna guardare con attenzione anche all'energia nucleare, che è stata ritenuta pulita. Occorre guardare con attenzione alla fissione dell'atomo, a centrali nucleari che siano collocate 200-300 metri sottoterra, com'è stato richiesto, che potrebbero portare davvero a un'autonomia anche energetica. Questo, però, avverrà in tempi estremamente lunghi, perché dobbiamo attendere ancora dieci anni. Nel frattempo, che cosa diciamo agli italiani, nel momento in cui abbiamo ancora una dipendenza intorno al 40 per cento dalle forniture di gas russo, senza parlare delle difficoltà che dovremo affrontare sotto il profilo dell'autonomia alimentare? Allora bisogna parlare il linguaggio della verità: non vogliamo la guerra, vogliamo la pace, ma per arrivare alla pace dobbiamo mettere in campo tutte le strategie e soprattutto le azioni necessarie per costruirla.
2022-03-23	FI	GasparriMaurizio	Del resto, anche Nixon, leader conservatore, dialogava con Breznev e a quei tempi - c'è un bel libro di Charles Levinson, «Vodka Cola» - gli americani e i russi si scambiavano alcolici e bibite gassate e dialogavano. Oggi abbiamo troppi Biden e pochi Kissinger in giro nel mondo, questa è la realtà, nessuno si offenda, tessitori di dialogo che sono serviti al mondo. Presidente Draghi, lei ha citato gli incontri del 1° aprile Europa-Cina: attenti alla Cina che, siccome non muove i carri armati, oggi sembra amica! La Cina ci fa concorrenza sleale; la Cina nega i diritti umani, reprime le minoranze etniche (uiguri e altri); quindi, non vorrei che, per paura di alcuni, abbracciassimo altri che potrebbero rivelarsi peggiori. Dobbiamo tutelare anche chi subisce le conseguenze delle sanzioni inevitabili e giuste, che noi condividiamo. Dobbiamo pensare anche alle aziende colpite dallo stato di necessità e dalle cause di forza maggiore. Il decreto-legge appena varato su benzina ed energia andrebbe corretto; l'articolo 23 doveva tutelare con maggiore forza le imprese italiane che non sono in grado di reggere il crescente costo delle materie prime; rischiamo i cantieri chiusi, le auto sanzioni al nostro Paese. Riteniamo che si debba intervenire - lei lo ha ricordato - su microchip e su molte altre questioni. In sostanza, la storia ritorna prepotente e ci richiama su tre questioni, la prima delle quali è l'autonomia energetica. Benissimo diversificare le fonti, ma attenzione, presidente Draghi: i buoni di oggi potrebbero essere i cattivi di domani, e non sappiamo cosa succederà tra trent'anni in Africa o altrove. Servono centrali nucleari e tecnologia moderna. Benissimo le rinnovabili, ma le acciaierie e le ferrovie non funzioneranno con le energie rinnovabili; servono fonti qualificate. Quindi, la sfida di questi tempi è su progetti di lunga veduta per l'autonomia energetica, per l'autonomia alimentare - lei lo ha detto: coltivare più campi - l'autonomia militare, la difesa europea, pilastro della NATO. Voglio elogiare il generale Graziano e la diplomazia italiana per il lavoro che stanno facendo in questi anni e ben venga la bussola strategica: è il primo embrione. Bisogna far pagare le tasse a chi ha fatto profitti, e non solo alle aziende energetiche: anche Amazon ha guadagnato in questi anni di Covid e non paga tasse, mentre il commerciante all'angolo chiude, sommerso dalla concorrenza sleale. Sosterremo i provvedimenti all'esame del Parlamento; chi le parla sarà relatore del provvedimento sull'invio di armi all'Ucraina e aiuti ai profughi, però - lo dico approfittando della presenza del Ministro dell'interno - dobbiamo esigere la ridiscussione del Trattato di Dublino, anche per i tempi ordinari, perché nessuno condivide lo sforzo italiano di accoglienza degli immigrati nei tempi ordinari.
2022-03-23	FdI	CirianiLuca	Siamo alle prese con una maggioranza che non so se ha compreso fino in fondo la gravità del momento che stiamo vivendo. Abbiamo votato le sanzioni contro la Russia con senso di responsabilità e le voteremo ancora, anche domani. Tuttavia, dobbiamo dire una cosa su questo, che è stato un atto fondamentale per dimostrare l'unità del mondo occidentale nei confronti della Russia. Queste sanzioni non colpiscono tutti allo stesso modo: è onesto dire che l'Italia paga un prezzo più alto di quanto non paghino, ad esempio, gli Stati Uniti o altri Paesi europei. Dico questo per ribadire che è necessaria solidarietà all'interno dell'Europa e anche con il partner d'oltreoceano su questa partita, altrimenti c'è il rischio che qualcuno pensi che ci sono partner di serie A e altri di serie B, gente che paga un prezzo alto e qualcun altro che non ne paga nessuno. Dico questo anche in riferimento al decreto-legge sull'energia, che il Governo ha emanato qualche giorno fa e che noi abbiamo dichiarato essere non solo tardivo, ma anche molto molto deludente. Ci sono interi settori e intere filiere dell'economia italiana che rischiano di fallire, presidente Draghi. Serve un nuovo recovery plan dedicato questa volta al problema energetico dell'Italia, perché purtroppo le aziende italiane sono le più esposte alle ritorsioni economiche. Sono le più esposte per colpa nostra, ma vorrei dire per colpa vostra, che avete governato questo Paese per dieci anni senza aver garantito una indipendenza economica. Tuttavia ciò è anche dovuto al fatto che la nostra economia è basata sull'esportazione. Sul tema del caro bollette devo ricordare che esponenti autorevoli di questo Governo hanno gridato alla speculazione in atto, ma si sono dimenticati di dire chi sono gli speculatori e cosa intende fare il Governo per punirli.
2022-03-23	M5S	CioffiAndrea	Signor Presidente, purtroppo il dramma che sta vivendo il popolo ucraino, cui naturalmente rivolgiamo tutta la nostra solidarietà e vicinanza, ci ha fatto ulteriormente comprendere quanto sia importante che i Paesi dell'Unione siano uniti e cooperino tutti per la pace. Purtroppo viviamo un momento di estrema difficoltà: dopo la pandemia, il nuovo dramma della guerra. Il primo era uno shock di carattere simmetrico, ma sfasato nel tempo, mentre questo è uno shock puramente asimmetrico, che ha effetti principalmente sull'Europa. Entrambe queste crisi ci hanno fatto capire, semmai ce ne fosse stato bisogno, che i Paesi europei devono cooperare, devono lavorare congiuntamente per essere un attore globale in grado di rispondere alle minacce esterne, che sia un virus o una guerra. La guerra fa sempre schifo, signora Presidente, in ogni caso, qualunque sia il popolo che la subisce. Oggi purtroppo vediamo che la subisce il popolo ucraino, ma nel mondo ci sono venti conflitti armati e noi dobbiamo renderci conto di quello che avviene da tutte le parti. Ovviamente il conflitto in Ucraina lo sentiamo più vicino non solo per un problema di carattere geografico, ma anche per le conseguenze che ha sul popolo europeo. L'attivazione della direttiva sui rifugiati del 2001, ricordata dal Presidente del Consiglio, è assolutamente giusta: è importante capire quanti Paesi di prima accoglienza debbono essere "sollevati" da tutte le responsabilità, da tutti i problemi. Oggi lo abbiamo fatto per la Polonia e per gli altri Paesi confinanti con l'Ucraina, ma la storia ci ricorda quello che è successo e che potrebbe ancora succedere in Italia, quindi dobbiamo lavorare con molta attenzione su questi temi. Nei vari documenti che leggiamo si parla di autonomia strategica nei settori della sicurezza, dell'energia e dell'industria ad essi connessa, ma dobbiamo sempre ricordarci che al centro dell'azione devono essere poste le persone, i cittadini, che ovviamente sono già stremati da tutto quello che è avvenuto con la pandemia, con la destabilizzazione dei prezzi e dei costi che abbiamo visto in questi giorni, come il Presidente del Consiglio ha ricordato. Si tratta di contraccolpi potenti anche sulle piccole imprese, che costituiscono il nostro tessuto produttivo fondamentale. Il Governo è intervenuto, ma credo che si possa intervenire con maggior forza e maggior vigore. Il Presidente del Consiglio ci ha ricordato che i prezzi sono aumentati del 40 e del 50 per cento, quindi è possibile fare molto di più. In questo contesto possiamo dunque parlare di incremento della spesa militare? Forse dobbiamo mettere prima di tutto al centro i problemi delle persone; oggi sono italiani, ma si tratta di problemi di tutte le persone dell'Unione europea. Consideriamo che gli Stati Uniti spendono 660 miliardi di dollari all'anno in spese militari e l'Unione europea 230 congiuntamente, quattro volte quello che spende la Russia; ci sono enormi spazi per ottimizzare queste risorse, che sono già molto ingenti. È su questo che forse dobbiamo lavorare prima di tutto. Dobbiamo pensare quindi alle azioni che facciamo, sempre tenendo al centro le persone. Quando parliamo di bussola strategica e di un sistema di difesa europeo, parliamo sostanzialmente di un'ulteriore cessione di sovranità all'Unione. Queste ulteriori cessioni di sovranità devono andare di pari passo, Presidente, con un incremento del livello di «potere democratico» dell'Unione e quindi del Parlamento europeo. Dobbiamo mettere mano ai trattati e fare in modo che a ulteriori cessioni di sovranità corrisponda un aumento della forza di chi rappresenta le Istituzioni.
2022-03-23	M5S	GirottoGianniPietro	Le soluzioni da perseguire sono veramente tante: la realizzazione del fondo comune finalizzato a contenere gli effetti dell'aumento dei prezzi dell'energia; il tetto al prezzo del gas; gli stoccaggi comuni; maggiore diversificazione degli approvvigionamenti; la condivisione di acquisti di gas; la separazione del mercato delle rinnovabili da quello del gas; la tassazione degli extra profitti delle società energetiche; l'aumento, naturalmente, del ricorso alle rinnovabili e all'efficienza energetica; il sostegno alla conversione dei settori produttivi, in particolare degli hard to abate, difficili da convertire, anche tramite un energy recovery fund, così come proposto dal nostro presidente Conte. Vedremo cosa si concretizzerà nel piano RePower EU. In particolare, quando hanno presentato quel piano, la von der Leyen e Timmermans l'8 marzo hanno detto delle frasi assolutamente lodabili. Presentando questo piano, la von der Leyen ha detto che più velocemente passiamo alle rinnovabili e prima saremo indipendenti, e Timmermans ha detto di passare alle rinnovabili alla velocità della luce perché sono economiche, inesauribili, pulite e creano molti posti di lavoro. Però, presidente Draghi, è fondamentale garantire agli operatori la certezza delle regole; certezza che purtroppo è venuta meno in due ambiti strategici: mi riferisco al risparmio energetico con il superbonus e alla produzione con le fonti rinnovabili.
2022-03-23	M5S	GirottoGianniPietro	Signor Presidente, colleghi, signor Presidente del Consiglio, ho apprezzato la parte del suo intervento sull'energia: le diverse azioni proposte al Consiglio europeo sono in gran parte condivisibili e vanno nella giusta direzione di una maggiore indipendenza energetica, a vantaggio di cittadini e imprese.
2022-03-23	M5S	GirottoGianniPietro	Va fatta un'ultima misura, che era stata tentata sia in legge di bilancio sia nel decreto-legge cosiddetto sostegni- ter, che è un fondo di garanzia dedicati alle comunità energetiche. Abbiamo i 2 miliardi del PNRR, ma quelli sono dedicati solo ai Comuni sotto i 5.000 abitanti. Bisogna mettere a disposizione un fondo di garanzia che non costa molto, perché poi con la leva moltiplica gli investimenti, per tutto il resto del territorio. La prego quindi di considerare un fondo di garanzia per le rinnovabili in generale, a scopo di autoproduzione e autoconsumo, e le comunità energetiche in particolare. L'ultimo sforzo - anche questo lo state portando avanti, ma va proseguito - è quello di velocizzare e snellire le autorizzazioni degli impianti rinnovabili. Abbiamo apprezzato la semplificazione sui tetti, ma siamo convinti che sia necessario intervenire ulteriormente sulle aree industriali, anche sulle aree agricole che circoscrivono le aree industriali, per renderle impiegabili anche per la produzione di energia rinnovabile. Vanno invece circoscritti i poteri soggettivi delle soprintendenze, che devono negare le autorizzazioni solo per ragioni oggettive previste dalle norme. Queste leve ci consentirebbero di attivare immensi capitali. Ora noi acquistiamo gas, carbone, uranio, petrolio e altre fonti da tanti Paesi e ne siamo dipendenti. Solo con le rinnovabili possiamo proteggere i nostri cittadini e le nostre imprese, liberandoli dai rischi del mercato internazionale delle fonti fossili, che - come lei ha detto - sono destinate a non essere più utilizzate in futuro. Parliamo di Ucraina, ma non solo, come ha ricordato anche il collega Cioffi, perché ci sono tante guerre in giro per il mondo. Così facendo toglieremmo proprio il combustibile alle guerre, che molto spesso sono legate al possesso delle fonti energetiche fossili.
2022-03-23	M5S	PellegriniMarco	Per questo motivo, occorre intervenire immediatamente e in modo strutturale, affinché i prezzi di vendita del gas e dell'energia elettrica non siano tanto influenzati dalle speculazioni del mercato TTF, ma riflettano i reali prezzi di importazione del prodotto. Dobbiamo subito cambiare le regole per preservare il tessuto produttivo e sociale e separare il mercato dell'energia elettrica prodotta da fonti rinnovabili da quello del gas. A questi devono affiancarsi altri interventi che ci rendano meno dipendenti dalle forniture dall'estero e l'unico modo per farlo è agire sulle uniche fonti inesauribili presenti in Italia, ossia le energie rinnovabili (il sole, il vento, l'acqua, la geotermia e così via), che nessuna guerra o speculazione potrà mai portarci via.
2022-03-23	M5S	PellegriniMarco	Signora Presidente, colleghe e colleghi, rappresentanti del Governo, presidente Draghi, tra gli argomenti che ha trattato mi soffermerò sui temi che riguardano l'energia, che è centrale per il nostro sviluppo.
2022-03-23	PD	MalpezziSimonaFlavia	Oggi la sfida è ancora più grande, perché la crisi in Ucraina ha reso ancora più evidente la necessità di procedere a passo spedito verso una maggiore integrazione europea. Se ne sono accorti anche quelli che fino a due anni fa pretendevano di tornare agli Stati-Nazione, abbandonando definitivamente il progetto di un'unione politica europea più forte. Noi vogliamo un'Europa autonoma. Scontiamo una dipendenza strutturale in settori strategici, come la difesa, l'energia, la tecnologia o le filiere produttive. Dipendenze per superare le quali - lo abbiamo visto - state e stiamo lavorando tutti. Uno dei temi centrali - come ha ricordato ancora qui lei oggi, come pure tanti interventi dei colleghi - è la difesa comune, di cui la bussola strategica è un primo passo, che però non può essere distaccato, come ha detto anche lei, Presidente, da una politica estera comune. Parallelamente bisogna procedere e andare avanti.
2022-03-23	PD	StefanoDario	Signor Presidente, signor presidente Draghi, ho molto apprezzato il suo intervento oggi in Assemblea. «L'Europa sarà forgiata dalle sue crisi e sarà la somma delle soluzioni trovate per risolvere tali crisi»; lo diceva Jean Monnet nel 1954 e oggi queste parole, semmai fosse possibile, risuonano ancora più vere. La guerra che devasta infatti il nostro vicino Est è una crisi che in ordine di tempo si aggiunge all'altra grave crisi, all'altro grave shock¸ rappresentato dalla pandemia dovuta alla diffusione del Covid. La crisi da pandemia, peraltro non ancora superata, ha messo a nudo le fragilità del nostro sistema Paese sotto gli aspetti delle infrastrutture di portata sociale. Penso alla scuola e alla possibilità di continuare a fare scuola con la didattica a distanza, ma penso anche al nostro sistema sanitario. Pensavamo di esserne usciti, ma la fase di ritrovata crescita che ci ha accompagnato nei recenti primi mesi dell'anno, purtroppo oggi subisce non solo una brusca frenata, ma soprattutto viene inghiottita da una grave destabilizzazione. Oggi il nostro orizzonte è incupito da un conflitto che non si misura solo nell'aggressione ad uno Stato libero e sovrano come l'Ucraina, ma che palesa l'aperta ostilità a quelle libertà di cui noi europei, noi Occidente siamo espressione, testimoni e alfieri e non lo possiamo fare ad intermittenza, dobbiamo farlo sempre. Per questo è stato un bene schierarci dalla parte delle aggrediti. Tale contesa si traduce, nell'immediato e per alcuni aspetti, nella necessità - io credo - di accelerare la fase di riconversione, di riprogrammazione di assetti e strategie ed in questa prospettiva, come Paese, l'Italia deve continuare ad insistere nel processo di una maggiore unità e coesione con i partner europei, al fine di avere maggiore incisività sullo scacchiere internazionale. So bene che è un lavoro per gradi, ma l'Europa fa l'Europa quando si manifesta come espressione concreta di una solidarietà di fatto, quella stessa solidarietà di fatto che giusto lo scorso anno abbiamo chiamato Next generation; e se il Next generation non è stato un errore, né tantomeno un fenomeno episodico, anche a questa nuova crisi occorre saper rispondere con una soluzione che riporti lo stesso schema, uno schema comune europeo. Oggi credo, con lei, che siamo chiamati ad affrontare un next level, quello dato dall'affrancamento del nostro Continente dalla dipendenza energetica dalla Russia di Putin, dall'emergenza dovuta ai prezzi dell'energia e delle materie prime e dall'obbligo di mettere in sicurezza cittadini e tessuto industriale dagli impatti negativi derivanti da tale inevitabile scelta. È una crisi, questa, che ci impegna a mettere insieme azioni comuni strutturali ed efficaci per continuare a garantire al nostro Continente un'energia più sicura, più sostenibile e a prezzi più accessibili, ma anche l'impegno sul PNRR. Per fare ciò, diventa centrale un'iniziativa che sia in ambito europeo, sia unitaria e sia volta a creare una gestione comune del mercato dell'energia come lei, presidente Draghi, ha ribadito anche oggi qui in Aula. In tal senso, credo sia necessario procedere, ad esempio, con un tetto europeo al prezzo del gas come diretta e naturale prosecuzione della nuova fase del Next generation, ma va fatto subito, per evitare che saltino famiglie ed imprese. Auspico e invoco in questa sede questa unità proprio perché da questa dipenderà un'efficace possibilità di contenere gli effetti dell'aumento dei prezzi dell'energia e di mettere in piedi misure articolate quali stoccaggi comuni del gas, diversificazione degli approvvigionamenti e un programmato aumento del ricorso alle rinnovabili. Lo stesso approccio dovrà interessare anche la politica industriale, con particolare riguardo all'accesso alle materie prime, ai semiconduttori, che subiscono direttamente gli effetti delle giuste e sacrosante sanzioni in atto contro Putin. C'è molto da fare, presidente Draghi, ne sono consapevole, ma so anche che un nuovo lavoro di intesa tra i Paesi dell'Unione può diventare trama e ordito per continuare a costruire il nostro futuro e ritrovare l'auspicata pace. Il via libera dato oggi dall'Ecofin all'erogazione all'Italia della prima rata di 21 miliardi a valere sul PNRR è un'ottima notizia che voglio sottolineare anche in questa sede, che ci incoraggia ad andare avanti senza tentazioni a rivisitare obiettivi e tempi attuativi. Su questo impegno le saremo accanto.
2022-03-24	FI	DalMasFranco	Ad ascoltarla, dovrei dichiararmi soddisfatto. Ovviamente, sarebbe una ragione di soddisfazione per il Paese se tutto funzionasse bene come ci auguriamo e questa crisi si risolvesse velocemente e presto. Purtroppo, le difficoltà ci sono e le preoccupazioni, signora Ministro, sono fondate. Il cittadino italiano si trova a dover affrontare le emergenze quotidiane come il caro bollette e ha difficoltà a pagare i costi dell'energia, della luce e del gas e si trova oggi anche a farsi carico di questo nuovo problema. Aggiungo che a mio parere è giusto che sia così, perché sono un sostenitore convinto di questa tesi, cioè del fatto che il Paese di cui parliamo, l'Ucraina, è stato aggredito dalla Russia e credo che nostro dovere sia difendere la libertà e il principio di autodeterminazione dei popoli. A fronte di questo, però, chiedo e spero che il Governo abbia la consapevolezza e la certezza che ci sono situazioni rispetto alle quali dobbiamo agire con velocità e rapidità. Il Friuli-Venezia Giulia oggi è una Regione di transito per questa rotta - ci auguriamo temporanea - per gli ucraini e sta sopportando un peso difficile. Vi chiediamo pertanto un particolare sostegno e vorremmo sapere se all'interno dei 450 milioni dell'ultimo decreto per l'Ucraina avete previsto una distribuzione delle risorse in relazione al diverso peso che grava sulle diverse Regioni, con riferimento alla domanda che sta avanzando in questo momento. Mi riferisco in modo particolare al Friuli, ma in misura diversa anche alla Lombardia o alla Sicilia. Ci sono situazioni ed esigenze diverse e vi chiedo e vi chiederò di approfondire questo tema, perché francamente dal decreto-legge ancora non abbiamo compreso esattamente la ripartizione di queste risorse.
2022-03-24	FdI	deBertoldiAndrea	Quindi, signor Ministro, a proposito di energia, i crediti d'imposta che sono stai previsti anche nel recentissimo decreto Ucraina, per le imprese che hanno bisogno di energia e di gas, sono sicuramente condivisibili. Signor Ministro, noi chiediamo però un miglioramento, in termini sia di percentuale di intervento che di durata di tale intervento e di maggiore accessibilità alla misura. Ma soprattutto, signor Ministro, ci riferiamo a un tema gravissimo che in questo momento rischia di mandare davvero a gambe all'aria - come si suol dire - molte imprese italiane. Sto parlando del tema della limitazione alla cessione dei crediti d'imposta. Tale tema accomuna oggi i crediti dei bonus edilizi, i crediti del superbonus 110 per cento e i crediti d'imposta riconosciuti per la crisi energetica. Questa limitazione, signor Ministro - mi creda - non serve a ridurre le frodi e sta penalizzando tutto il nostro Paese. Penalizza i cittadini, che oggi si trovano nell'impossibilità di andare avanti, di vedere i loro lavori terminare e che hanno spesso in pancia dei crediti che non riescono più a cedere perché nessuno più di compra. Penalizzano le imprese, che non riescono più a trovare banche che gli acquistino i crediti, a causa delle limitazioni alla circolazione dei crediti. Quindi siamo di fronte a rischio di fallimenti. Signor Ministro, ho quasi concluso, ma le chiedo davvero da parte sua e del Governo che si possa intervenire su questi temi immediatamente. Ribadisco a voce alta che, nel momento in cui ci sono la tracciabilità dei crediti, l'individuazione del credito e una piattaforma finanziaria sul quale girano, a cui si aggiungono i visti di conformità dei professionisti, a quel punto non ha alcun senso prevedere limitazioni alla cessione del credito. Auspichiamo davvero, signor Ministro, con viva energia da parte sua, di cambiare la strada che ha portato, sta portando e porterà - ahimè - gravi problemi al nostro Paese. Non vogliamo limitazioni alla cessione dei crediti, ma chiediamo ovviamente controlli per tutti i bonus, come dimostra il fatto che nel superbonus 110 per cento non ci sono state frodi. Con quei controlli che ci sono nel superbonus 110 per cento, non ci saranno frodi negli altri bonus edilizi e neppure nei crediti di imposta per l'energia. PRESIDENTE. Il ministro dell'economia e delle finanze, dottor Franco, ha facoltà di rispondere all'interrogazione testé illustrata, per tre minuti.
2022-03-24	LN	ZulianiCristiano	Ministro Lamorgese, si evidenzia in premessa che l'articolo 28 del decreto-legge del 1° marzo 2022, n. 17, recante misure urgenti per il contenimento dei costi dell'energia elettrica e del gas naturale, per lo sviluppo delle energie rinnovabili, per il rilancio delle politiche industriali, il cosiddetto decreto energia, in conversione alla Camera dei deputati, stanzia ulteriori 905 milioni di euro complessivi, aggiuntivi rispetto ai 3,3 miliardi di euro già stanziati per consentire lo scorrimento della graduatoria delle opere ammissibili e non finanziate di quel decreto del Ministero dell'interno del 30 dicembre 2021, relativo a contributi destinati ai Comuni con popolazione superiore a 15.000 abitanti per investimenti della rigenerazione urbana di cui all'articolo 1, comma 42 della legge 27 dicembre 2019, n. 160, confluiti nella Missione 5-Inclusione e coesione, Componente 2-Infrastrutture sociali, famiglie, comunità e terzo settore, Investimento 2.1-Investimenti in progetti di rigenerazione urbana, volti a ridurre situazioni di emarginazione e degrado sociale del Piano nazionale di ripresa e resilienza. Tale intervento integrativo si è reso necessario anche e soprattutto alla luce dell'introduzione tra i parametri di riparto dell'indice di vulnerabilità sociale e materiale (IVSM), il cui peso specifico ha determinato l'esclusione dalla graduatoria di numerosi Comuni del Nord.
2022-03-30	LN	VescoviManuel	Dobbiamo anche riuscire a trovare soluzioni all'interno del nostro Paese e ad avere rapporti con i Paesi dei Balcani. Ho presentato un'interrogazione, circa quindici giorni fa, parlando dell'elettrodotto che collega l'Italia con il Montenegro, dove ci sono già una struttura e un cavo che importa energia elettrica. Basterebbe metterne un secondo per raddoppiare l'energia elettrica da importare nel nostro Paese.
2022-03-30	M5S	PellegriniMarco	Questa situazione di crisi non sta colpendo peraltro tutti i Paesi nello stesso modo. La Norvegia, tanto per fare un esempio, che è un Paese produttore di idrocarburi, sta realizzando guadagni colossali. Nei Paesi Bassi, dove ha sede il TTF, cioè dove si scambia il gas, si stanno realizzando delle speculazioni selvagge, che stanno mettendo in ginocchio centinaia di milioni di europei e di imprese. Di certo questi Paesi (e ho fatto soltanto due esempi) non hanno le nostre stesse priorità e le nostre stesse esigenze. Questa asimmetria di interessi ha probabilmente portato agli scarsi risultati dell'ultimo Consiglio europeo sull'energia, che è stato rimandato a maggio e che non ha visto nascere l' energy recovery fund che auspicavamo e che, a nostro parere, è l'unico strumento che consentirebbe di superare la crisi energetica ed economica, costruendo un fondo che aiuti gli Stati membri a superare questa fase drammatica, mettendo il relativo debito in comune (questo ovviamente è un punto nodale) e facendo investimenti sulle energie rinnovabili, che ci possono portare nel lungo periodo all'indipendenza energetica. La situazione è molto difficile e noi ne usciremo adottando misure e coraggiose e di buon senso, non certo obbedendo pedissequamente a Diktat che provengono da entità estere. Questo è il nostro auspicio e noi continueremo a lavorare in questo senso, per i cittadini e per le imprese italiane.
2022-03-30	PD	PortaFabio	Un impatto devastante, che sembra peggiorare di giorno in giorno: oltre 650.000 persone sono rimaste senza energia elettrica, 130.000 senza gas. Parliamo di 1,7 milioni di sfollati e di quasi 7 milioni di profughi all'interno della stessa Ucraina.
2022-03-31	FI	GasparriMaurizio	Noi abbiamo oggi bisogno di più Kissinger che di Biden. Ricordo infatti Biden e quel discorso infuocato, rivolto forse ai sondaggi americani. Conte parlava al popolo dei click della Rete e Biden ai sondaggi americani e il mondo e l'Italia vanno un po' peggio. L'Europa deve andare avanti. È stata decisa la bussola strategica per creare l'Esercito comune europeo e oggi in un'intervista il generale Graziano, un italiano a cui siamo grati, che presiede il Comitato militare dell'Unione europea, ci dice che l'Unione europea non può più ignorare la dimensione militare. Vuol dire fare guerre? No: vuol dire difendersi dalle aggressioni che ci sono. L'aggressione all'Ucraina è a pochi chilometri dalle nostre case. L'Europa si deve ricordare che nacque con la Comunità europea del carbone e dell'acciaio (CECA) perché serviva l'energia. Tentò di fare la Comunità europea di difesa (CED), ma la Francia non volle. Oggi la tragedia ucraina ci ricorda che senza difesa, senza energia e senza produzioni agroalimentari, non ci sono libertà e indipendenza.
2022-03-31	FI	ToffaninRoberta	Il quadro che si è delineato dopo la pandemia e ora con la guerra è molto complesso. Il forte aumento dei costi delle materie prime e dell'energia sta costringendo le imprese a modificare tempi e modi della produzione, addirittura anche a interromperla in molti casi. In questi contesti macroeconomici - secondo quanto risulta dalle anticipazioni di stampa - le previsioni di crescita del PIL nel DEF 2022 saranno di circa due punti percentuali inferiori rispetto a quelle ipotizzate qualche mese fa nella NADEF: un dato che farà vedere i suoi effetti in tutti i settori e, quindi, anche nel lavoro.
2022-03-31	LN	RomeoMassimiliano	Non possiamo pensare di non poter aiutare alcune imprese che stanno chiudendo, perché non riescono più a stare in piedi. L'ultima volta abbiamo parlato del ceto medio, di molte famiglie che sono in crisi. Ieri è stato diffuso un dato secondo cui molti non riescono neanche più a pagare le bollette, perché non hanno i soldi e non le pagano. Bisogna fare un intervento, ma il Governo obietta che al Ministero dell'economia e delle finanze di soldi non ce ne sono, perché tutto quello che si poteva raccogliere è stato raccolto per il decreto energia alla Camera e per il "taglia prezzi" al Senato. Bene, comprendiamo questo. Bisogna allora intervenire presso l'Unione europea affinché consenta agli Stati dell'Europa di fare lo scostamento di bilancio, perché non possiamo non dare risorse alla nostra economia, a meno che non vogliamo far chiudere le imprese e mandare in povertà la stragrande maggioranza del nostro popolo. Io non penso che sia questo l'obiettivo dell'Unione europea. Quindi, a maggior ragione, occorre insistere sulla volontà di trovare queste risorse.
2022-03-31	LN	RomeoMassimiliano	Tra i titoli di alcuni quotidiani di oggi vi è «Piccole e medie imprese alla canna del gas», e si parla di caro energia e caro carburante: non si può pensare - e lo diciamo al Governo con tutto il rispetto - che lo sconto carburante possa durare trenta giorni. Bisogna prorogarlo, va prorogato.
2022-03-31	M5S	CastelloneMariaDomenica	Signor Presidente, rappresentante del Governo, colleghi, ieri «Il Sole 24 Ore» pubblicava un dato inquietante, e cioè che il 15 per cento delle famiglie italiane non riesce e non riuscirà a pagare le bollette. Interi settori sono in ginocchio, settori che erano già stati colpiti dalla crisi economica post pandemica e adesso stanno soffrendo per il caro energia e l'aumento del costo delle materie prime. Eppure, Presidente, per tutte le altre forze politiche al centro dell'agenda in questi giorni sembra ancora esserci il tema delle aumentate spese militari. Anche il dibattito su questo provvedimento è stato inquinato da chi provava a confondere i piani. Signor Presidente, portare in Assemblea questo disegno di legge senza il relatore è servito per far decadere quell'ordine del giorno di opposizione che era stato approvato in Commissione sull'aumento straordinario delle spese militari, che ci vedeva fermamente contrari. Abbiamo così sgomberato il campo da tutte quelle confusioni strumentali tra cose che non erano collegate tra loro. Da un lato, infatti, c'è il decreto-legge Ucraina, che stanzia fondi, risorse e anche aiuti militari per l'Ucraina; dall'altro, invece, c'è il discorso delle scelte di bilancio nel settore della difesa, che devono essere discusse e approfondite nelle sedi opportune, senza fughe in avanti e senza provocatorie forzature.
2022-04-05	FI	GasparriMaurizio	Signor Presidente, in conclusione noi condividiamo la legge al nostro esame per rendere omaggio, insieme a tutto il Parlamento, alle truppe alpine di ieri, ai caduti di Russia, ai caduti di ogni guerra e ai giovani. Oggi non c'è più la leva obbligatoria, che sicuramente richiamava tanti tra le truppe alpine, e le Forze armate sono diventate professionali. Gli alpini restano alpini sempre, sono i più solidali e più pronti. Anche altri Corpi e altre Forze che ho voluto ricordare vanno accomunate però in questo gesto di omaggio. Era di questo che si era discusso in Commissione per molti anni. Si trattava infatti di una discussione morale e culturale sull'importanza di tutte le Forze armate. Gli alpini hanno poi una loro forza e una loro storia che si erge nella memoria e nella sensibilità di tutti, ma nel votare questa legge abbiamo voluto ricordare anche tutti gli altri e le altre. Ricordo infatti che da qualche anno le donne nelle Forze armate nelle missioni di pace in giro per il mondo, danno un contributo ai valori di libertà e di democrazia. In questi giorni stiamo riscoprendo drammaticamente - anche se non avremmo voluto che ciò accadesse a causa dell'invasione dell'Ucraina - che la Difesa, l'energia e le attività agroalimentari sono fondamentali per l'indipendenza di una Nazione e direi anche della stessa Europa.
2022-04-05	LN	AugussoriLuigi	Lo dobbiamo ai sindaci, in primis, perché fare il sindaco è sempre più difficile. Chi di noi non ha ricoperto tale incarico di recente fa fatica a capire che probabilmente è ancora più impegnativo che fare il parlamentare. Solo negli ultimi mesi i sindaci, oltre a tutto quello che già normalmente facevano, hanno dovuto affrontare le enormi responsabilità per la gestione della pandemia, i numerosi bandi PNRR da predisporre con pochi dipendenti e segretari comunali mancanti e l'aumento spropositato dei costi di energia e delle materie prime necessarie per le manutenzioni ordinarie, straordinarie e nuovi investimenti, al punto che spesso diventa impossibile chiudere i bilanci di previsione, salvo un aumento delle tasse locali (cosa altamente odiosa in un periodo in cui i cittadini subiscono già aumenti di bollette e problemi di lavoro a seguito del lockdown). Infine, fattore ancor più recente, affrontano l'accoglienza dei profughi provenienti dall'Ucraina. Questo di oggi, però, è un intervento non solo in favore dei sindaci, ma rivolto soprattutto ai cittadini elettori che avranno la possibilità, se lo vorranno, di farsi rappresentare da qualcuno con esperienze e competenze maturate in dieci anni, che non andranno così disperse.
2022-04-06	M5S	RussoLoredana	Il disegno di legge che oggi ci accingiamo a votare, già approvato alla Camera dei deputati, rende giustizia a quel bisogno di competenze multidisciplinari, per cui oggi un biologo dovrà avere competenze ambientali, giuridiche, mediche, legate alla produzione di energia. Un medico può non essere solo un medico che cura un paziente, ma sarà chiamato a conoscere il risvolto psicologico della terapia, deve essere in grado di comunicare in maniera adeguata con il paziente, deve conoscere anche da un punto di vista legale ed economico la sua attività. Un musicista può anche occuparsi di terapia, utilizzando un canale espressivo come la musica per prevenire il disagio, garantire il benessere, alleviare se non curare la malattia.
2022-04-06	PD	FedeliValeria	Non riprendo tutti gli elementi che bene la relatrice ha riportato all'Assemblea, ma invito tutti a leggere l'insieme del testo, perché le proposte di delega - e quindi da attuare - sono mirate esattamente a superare tutti i gap che ci sono, anzitutto sul terreno fondamentale delle politiche per le donne. Significa che con questa delega lavoriamo alle tre grandi questioni: l'occupazione femminile, l'autonomia (che deriva dall'occupazione femminile e dal suo aumento) e l'inizio di una politica molto importante che sgrava le donne dai cosiddetti lavori di cura (che poi sono, praticamente, quelli non retribuiti). Questo è lo snodo fondamentale, che peraltro intreccia le scelte che abbiamo fatto con il PNRR e la capacità che dobbiamo avere sull'insieme delle politiche per sostenere questa operazione importante e fondamentale per la crescita di tutto il Paese. Si tratta, infatti, di una questione non delle donne, ma del Paese. L'incrocio avviene con un insieme di elementi. Credo che la lettura e il voto favorevole a questo schema, che è di sistema - è una politica non verticale, ma orizzontale per l'insieme del sistema - siano un passo in avanti fondamentale. Qual è il nostro impegno su questo terreno? Nel momento in cui noi articoliamo le nostre proposte politiche sulle famiglie, sulle donne, sulle madri e sui figli, facciamo anche un'altra operazione che sottolineo perché è l'altro elemento di grande novità di cultura politica presente nel disegno di legge. Quando parliamo dei figli e delle figlie, puntiamo non solo a dare la cosa fondamentale (ossia l'assegno unico universale, che - anche qui - ha capovolto le tradizionali politiche di derivazione genitoriale rispetto ai figli), ma anche a fare un'operazione sul percorso migliore per superare tutte le diseguaglianze che si possono incontrare in merito a istruzione e formazione. Questo è il secondo grande elemento di prospettiva che, anche qui, intreccia le previste riforme e - se mi posso permettere, Ministra - le amplia rispetto all'obiettivo della presa in carico da parte dello Stato, con un insieme di politiche e finanziamenti, della più grande diseguaglianza di un Paese, che è il non accesso all'istruzione. Ciò avviene con riferimento a tutti i percorsi che ci sono: tutti gli elementi presenti in una delle deleghe del disegno di legge ci dicono che viene affrontato a 360 gradi (dall'accesso, ai costi, alle opportunità e all'implementazione di forme di culture e conoscenza che persino oggi non sono previste nei programmi nazionali). Ciò viene fatto intervenendo sull'aspetto della prima infanzia, ossia dei primi anni di vita delle nostre bambine e dei nostri bambini, sapendo che, se non si parte da lì, tutto il resto avviene con più fatica. Successivamente occorre però fare attenzione. Perché, Ministra - noi siamo con lei e con questo Governo - dico che è una grande sfida? Per spiegarmi uso forse un argomento improprio che però, dal mio punto di vista, non lo è. Oggi c'è nel Paese una discussione collegata all'invasione della Russia verso l'Ucraina e alle politiche di sanzione e tutti gli strumenti che stiamo giustamente mettendo in campo. Ad esempio, sul terreno dell'energia si dice che noi, anziché accelerare gli obiettivi del PNRR, dovremmo in qualche modo calibrarli diversamente. E invece no: noi dobbiamo accelerare i cambiamenti previsti. Su questo terreno, che considero altrettanto fondamentale per la crescita di tutto il Paese, dico di fare attenzione, essendo questo un disegno di legge delega, a non rientrare nell'ottica, che sarebbe devastante per tutto il Paese, secondo cui non ci sono le risorse per affrontare il cambio di paradigma orizzontale. Ciò non è vero - ci sono le risorse del PNRR - e inoltre, senza questo taglio politico differente e le politiche di sistema, noi non potremo contrastare le difficoltà oggettive che dovremo vivere tutti insieme in questa fase di criticità economica. Quindi, ci tenevo moltissimo a sottolineare questo. Ultimo elemento che voglio sottolineare è che a fine marzo il Consiglio dei ministri ha già varato, recependo di una direttiva europea, un provvedimento su questi temi. Vedo scuotere la testa. La scuoto anche io, ma dovremmo discuterne in Commissione e poi in Parlamento. Era solo un accenno. Prendevo a riferimento questo punto per dire: attenzione, perché il tema che si propone con il voto di oggi non è lo spezzettamento, non è soltanto il recepimento delle direttive europee in senso stretto. Esso comporta un insieme di politiche, che riguardano l'occupazione femminile, l'accesso e la modifica dei servizi, la qualificazione degli stessi, i percorsi orizzontali, cioè tutto l'insieme delle deleghe contenute nel disegno di legge. La sfida è seria, ma con il voto favorevole di oggi questo Parlamento, come io so ovviamente che faremo, deciderà di non tornare indietro su questa scelta di impianto e di finanziamento. Nei Resoconti si dice che non potevamo fare che un disegno di legge delega, perché i costi ci sono e venivano anche riportati da alcuni interventi. Quello, però, di cui stiamo parlando con questo disegno di legge non sono costi, ma investimenti per il cambiamento, la crescita e l'aumento del prodotto interno lordo italiano. Questo è il tema. Sono anche deleghe che cambiano e superano il gender gap che è legato alle nuove generazioni e ai territori, cioè sono esattamente incardinate in quella politica e in quelle scelte che tutti abbiamo fatto col PNRR. Una sfida immensa, quindi, per la quale noi ci siamo.
2022-04-07	M5S	CroattiMarco	Il blocco dei flussi turistici provenienti dall'Est - e soprattutto dalla Russia - e il caro energia (soprattutto il caro benzina con riferimento ai bus turistici, che sostengono costi doppi) sono fenomeni che dovranno assolutamente essere attenzionati. L'aumento dei costi del carrello della spesa e del carburante potrebbe far pensare alle famiglie di sacrificare le vacanze. Durante la pandemia abbiamo però capito quanto i viaggi e le vacanze facciano bene alla testa, ma soprattutto al cuore delle persone.
2022-04-07	M5S	CroattiMarco	Si apprende che oggi aziende legate al turismo come attività ricettive, ristorazione, parchi divertimento, negozi, bus turistici, stanno valutando se gettare la spugna o se proseguire in questo momento molto difficile, soprattutto rispetto a competitor europei che hanno un caro energia molto differente rispetto a quello del nostro Paese. Sono dati relativi all'energia di Confcommercio-Nomisma, che ci dicono che le nostre imprese del terziario pagano quasi il doppio in bolletta rispetto ad altri Paesi. Questi dati dicono che, in media, i nostri 30.000 alberghi pagano una bolletta elettrica di 49.000 euro, che passerà a 79.000. Quella del gas passerà da 10.000 a 20.000 euro. Per i 140.000 bar del nostro Paese la bolletta elettrica passerà da 4.000 a 7000 euro e quella del gas da 5.000 a 10.000 euro; mentre per i 200.000 ristoranti del nostro Paese la bolletta elettrica passerà da 7.000 a 12.000 euro e quella del gas, in media, da 11.000 a 19.000 euro. Il Governo ha già posto in essere delle azioni importanti per sostenere questo comparto turistico, che però adesso affronta rincari molto forti a fronte di una stagione che sta arrivando. Quindi, servono ulteriori aiuti, soprattutto perché, oltre alle bollette, c'è anche l'aumento dell'inflazione, l'aumento dei costi delle materie prime, la pandemia, l'incertezza dei mercati internazionali, che riducono i consumi e anche la possibilità di organizzare delle vacanze. Quindi, signor Ministro, le chiedo come il suo Ministero intenda affrontare questo difficile inizio del 2022 e le suddette criticità per sostenere le imprese turistiche del nostro Paese. PRESIDENTE. Il ministro del turismo, onorevole Garavaglia, ha facoltà di rispondere all'interrogazione testé illustrata, per tre minuti.
2022-04-07	M5S	CroattiMarco	Signor Ministro, la crisi energetica che sta investendo drammaticamente l'economia dell'Europa è molto forte anche all'interno del nostro Paese, sia nelle famiglie che in tutto il comparto nazionale delle imprese, soprattutto in quelle turistiche. In particolare, il settore turistico dopo due anni di pandemia è estremamente in difficoltà e sta pagando un conto molto salato. Le imprese sono riuscite a sopravvivere in questo periodo, ma si ritrovano in questo momento davanti a una grande fragilità economica, dovendo affrontare anche l'impatto del caro energia, un duro colpo a tutti questi imprenditori che guardavano con speranza al post-pandemia.
2022-04-20	FI	BinettiPaola	Io credo che in questo momento sia necessario saper rivedere, tra i progetti da realizzare e tra gli investimenti da fare, quelli che più direttamente sono in grado di rimettere in movimento la nostra economia, che è nuovamente asfittica, quelli che sono in grado di rimettere in movimento la vita delle famiglie, soprattutto di quelle che vivono in condizioni economiche più disagiate. Più di una volta ho detto che il costo dell'energia è vita per molti di loro, perché le macchine che li mantengono in vita vanno ad elettricità e queste bollette non sono in grado di pagarle. Abbiamo bisogno davvero di ripensare, in termini di una classe sociale che si sta impoverendo e di una classe imprenditoriale che fatica a fare fronte alle nuove sfide, attraverso anche questo Documento, cosa vogliamo chiedere, ma anche cosa vogliamo e abbiamo il dovere morale di dare alla nostra Italia. Sarà in termini di debito, il debito buono. Esiste davvero il debito buono? Ci fa piacere credere che possa esistere un debito buono e che questo debito buono lo si possa contrarre per venire incontro a quelle che sono le autentiche priorità del nostro Paese.
2022-04-20	FI	DamianiDario	Come già detto in premessa, tutti quanti noi immaginavamo oggi un momento diverso, per il quale il Governo, i Ministri, le maggioranze e tutti quanti noi abbiamo lavorato nell'ultimo anno. Bisogna comunque sottolineare che il DEF mantiene la barra dritta verso il sostegno e la crescita. Serve subito il decreto da 5 miliardi di euro; occorrono immediatamente energia e risorse soprattutto per calmierare le bollette delle imprese e degli italiani. Forza Italia riafferma la propria linea di sostegno e supporto a famiglie e imprese. Servono risorse e, se sono europee, ben vengano.
2022-04-20	FI	FerroMassimo	Le key word del DEF sono obiettivi, strategie e direzioni e mi sembra che con questo documento, in parte superato dalle previsioni degli ultimi giorni del Fondo monetario internazionale, possiamo ritenerci perfettamente allineati. È un DEF prudenziale, perché la variabile guerra, inflazione e costi energetici ha un po' plasmato tutto il testo del documento, che rappresenta il principale strumento del ciclo della programmazione economica di finanza pubblica del nostro Paese. La legge di contabilità e finanza pubblica ne prevede la presentazione alle Camere per le conseguenti deliberazioni parlamentari e la legge che l'ha istituita ne disciplina i contenuti. Nella prima sezione c'è lo schema del Programma di stabilità, che contiene le informazioni richieste dai regolamenti dell'Unione europea e dal codice di condotta sull'attuazione del Patto di stabilità e crescita. Il DEF 2022 include anche il Programma nazionale di riforma; dopo l'esame parlamentare, il Programma di stabilità e il Programma nazionale di riforma verranno inviati al Consiglio dell'Unione europea e alla Commissione europea per le successive valutazioni. Per quanto riguarda il contesto macroeconomico italiano, il DEF espone il quadro relativo all'anno 2021 e le previsioni tendenziali e programmatiche per gli anni fino al 2025. Richiamando le note stime ufficiali dell'Istat, il documento evidenzia come il PIL abbia registrato nel 2021 un buon recupero, come una crescita del 6,6 per cento in termini reali, dopo la contrazione del -9 per cento registrata nel 2020 a causa della pandemia. Le previsioni del quadro macroeconomico tendenziale incorporano gli effetti sull'economia delle azioni di politica economica, delle riforme e della politica di bilancio messe in atto precedentemente alla presentazione del DEF stesso. Il quadro programmatico, invece, include l'impatto sull'economia delle politiche economiche che saranno concretamente definite dalla Nota di aggiornamento al DEF del prossimo settembre 2022 e conseguentemente adottate con la prossima legge di bilancio. Il quadro macroeconomico tendenziale è stato validato dall'Ufficio parlamentare di bilancio in data 24 marzo 2022, mentre il quadro macroeconomico programmatico è stato validato dall'Ufficio parlamentare di bilancio in occasione dell'audizione dinanzi alle Commissioni bilancio del Senato e della Camera dello scorso 14 aprile. Mi corre l'obbligo di formulare un augurio di buon lavoro all'Ufficio parlamentare di bilancio, che proprio in questa occasione ha iniziato a collaborare con noi. La previsione di crescita tendenziale del PIL in termini reali per il 2022, in conseguenza di un livello di partenza del PIL trimestrale più elevato a fine 2021 rispetto a quello stimato a settembre del 2021 e considerando l'impatto economico del conflitto e delle sanzioni imposte nei confronti della Russia, viene rivista al 2,9 per cento, al ribasso di 1,8 punti percentuali rispetto al 4,7 per cento prospettato nello scenario programmatico della NADEF del settembre scorso. Anche la previsione del PIL per il 2023 scende al 2,3 per cento rispetto al 2,8 per cento della previsione della NADEF. La previsione per il 2025 viene posta all'1,5 per cento, seguendo l'approccio secondo cui il tasso di crescita su un orizzonte a tre anni converge verso il tasso di crescita potenziale dell'economia. Quest'ultimo, ipotizzando l'attuazione del Programma di investimenti e riforme previsto dal PNRR, è stimato all'1,4 per cento. Nello scenario programmatico invece, grazie ai prossimi interventi previsti dal Governo, la crescita del PIL reale prevista è pari al 3,1 per cento nel 2022, al 2,4 per cento nel 2023, all'1,8 per cento nel 2024 e all'1,5 per cento nel 2025. Venendo alle sezioni del DEF dedicate agli andamenti di finanza pubblica, i dati riferiti all'anno 2021 attestano un indebitamento netto delle pubbliche amministrazioni pari, in valore assoluto, a 128,3 miliardi di euro, corrispondenti al 7,2 per cento del PIL; questo dato è inferiore al livello del 9,4 per cento previsto dalla NADEF. Lo scostamento rispetto alle precedenti stime è attribuibile quasi per intero alla revisione del saldo primario (in miglioramento per circa 40 miliardi), cui si contrappone una nuova stima della spesa per interessi (in peggioramento per circa 2 miliardi). A sua volta, la revisione del saldo primario è dovuta a un miglioramento sia dal lato delle entrate (per circa 26 miliardi), sia dal lato delle spese al netto degli interessi (per circa 14 miliardi) rispetto alle precedenti previsioni. Rispetto all'anno precedente, il dato evidenzia un miglioramento, in quanto l'indebitamento netto del 2020 è risultato pari a circa 159 miliardi, corrispondente al 9,6 per cento del PIL. La riduzione del deficit per circa 30,7 miliardi di euro è dovuta al miglioramento del saldo primario, pur in presenza di un incremento nella spesa per interessi, aumentata a 5,5 miliardi. Per quanto attiene al quadro previsionale a legislazione vigente (tendenziale), il Governo specifica che l'aggiornamento delle previsioni del conto della pubblica amministrazione sconta il riallineamento delle ipotesi sottostante all'utilizzo dei fondi del Next Generation EU per finanziare gli interventi programmati nel nostro PNRR. Il conto economico esposto dal DEF evidenzia per il 2022 un indebitamento netto pari al 5,1 per cento del PIL (circa 95 miliardi). Per gli anni successivi si stima un costante decremento dell'indebitamento netto, sia in valore assoluto, sia in rapporto al PIL, nei seguenti termini: -73 miliardi nel 2023, -65 miliardi nel 2024, -57 miliardi nel 2025. L'indicata evoluzione dell'indebitamento netto è determinata principalmente dal miglioramento del saldo primario, il quale, in rapporto al PIL, migliora in tutti gli anni del quadriennio, passando dal -1,6 per cento del 2022 al +0,2 per cento del 2025. A ciò si accompagna una riduzione della spesa per interessi, che, sempre in rapporto al PIL, passa dal 3,1 per cento nel 2023 al 3 per cento negli anni 2024 e 2025. Colleghi, per quanto riguarda il quadro programmatico di finanza pubblica, si segnala in particolare che esso include gli effetti degli interventi adottati per fronteggiare il rincaro dei prezzi dell'energia, accentuato dai recenti sviluppi geopolitici internazionali. Sono stati anche inclusi i provvedimenti finanziati e in corso di definizione, finalizzati a sostenere il settore dell'auto, in particolare le vendite di auto a basso impatto ambientale, nonché il settore dei semiconduttori. Alla luce della previsione di indebitamento netto tendenziale del -5,1 per cento del PIL, il Governo ha confermato il deficit programmatico al -5,6 per cento, rendendo così disponibile 0,5 punti percentuali di PIL, pari a 9,5 miliardi di euro, che verranno utilizzati per successivi interventi per contenere i prezzi dei carburanti e il costo dell'energia, per coprire l'incremento dei prezzi delle opere pubbliche, per incrementare i fondi per le garanzie sul credito, per le ulteriori misure che si rendano necessarie per assistere i profughi ucraini e per alleviare l'impatto economico del conflitto in corso in Ucraina sulle aziende italiane. Per quanto riguarda l'evoluzione del rapporto tra debito pubblico e PIL, altro dato importante, la stima preliminare per il 2021 indica un livello del 150,8 per cento, inferiore al livello del 153,5 per cento previsto dalla Nota di aggiornamento al DEF (NADEF) e dal documento programmatico di bilancio del 2022. Il risultato migliore rispetto alle stime viene spiegato dal DEF con un andamento dei saldi di cassa migliore delle attese. Il fabbisogno del settore pubblico a fine 2021 si è attestato infatti al 6,1 per cento del PIL, anziché al 9,9 per cento. Tale dinamica dei saldi di cassa ha più che compensato l'effetto negativo derivante da una crescita del PIL leggermente inferiore alle attese. Il rapporto tra debito pubblico e PIL risulta in riduzione di 4,4 punti percentuali rispetto al livello del 155,3 per cento raggiunto nel 2020 e questo è un buon risultato. Per quanto riguarda le determinanti di tale variazione del rapporto tra debito e PIL, il DEF evidenzia innanzitutto come il fattore principale del miglioramento sia da rinvenire nella crescita economica, perché il Paese ha saputo reagire, pur in un contesto difficile. Quanto alle previsioni, il DEF stima il rapporto tra debito e PIL in riduzione anche nell'anno corrente e nei tre successivi. Infatti, pur in un quadro di grande incertezza legata alla guerra in Ucraina e alle pressioni inflazionistiche, la componente legata alla crescita e al tasso di interesse dovrebbe contribuire alla riduzione del rapporto tra debito e PIL, per effetto di una sostenuta crescita economica e di un'elevata inflazione, che compenserebbero l'aumento dei tassi di interesse. Signora Presidente, lascio la parola alla senatrice Faggi, per lo svolgimento della parte successiva della relazione.
2022-04-20	FI	PerosinoMarco	Il DEF dipende da diversi fattori: è una fotografia; ci sono il tendenziale e programmatico che cercano di correggere e di riportare sulla retta via i dati del bilancio dello Stato, ma esso dipende in primis, come già detto dai relatori, dalla guerra, evidentemente. Su questo tema c'è un momento in cui ognuno deve dire quello che pensa, al di là e oltre gli schieramenti, ma interpretando anche i sentimenti di tanta parte dei nostri cittadini. Vi sono in giro, ad opera degli statisti occidentali, troppe dichiarazioni bellicose. L'Occidente sembra impazzito. Io propugno una mediazione e l'intervento della diplomazia per arrivare ad ogni costo alla pace. Se diciamo no gas dalla Russia, si fermeranno le fabbriche; se diciamo no gas dall'Egitto, per il caso Regeni, avverrà lo stesso. La minaccia nucleare è vera e reale. Cosa facevano quei due inglesi in Ucraina, fatti prigionieri? C'è qualche mistero che va chiarito; lo chiarirà la storia, ma bisognerebbe chiarirlo in fretta. C'è poi un altro problema, che secondo me può condizionare, e di molto, il DEF. Mi riferisco all'idea della Commissione per i bilanci del Parlamento europeo, organo che prepara i testi di legge, che ha formulato uno schema per aumentare le tasse europee. La Commissione europea infatti dovrà trovare da qualche parte i famosi 800 miliardi del PNRR, di cui 338 definiti a sovvenzioni a fondo perduto; non li può stampare. Allora non sono a fondo perduto, c'è l'idea di una tassa di solidarietà e ricchezza che potrebbe essere trovata attraverso quattro metodi, che sintetizzo. Il primo è quello di una patrimoniale che colpisca le ricchezze di tutti gli europei. Mi riferisco a documenti scritti. Il secondo è quello di tassare i proprietari delle società quotate sulla base del valore delle azioni. Il terzo è quello di introdurre un'imposta sui redditi più elevati e l'ultimo un'imposta sulle ricchezze finanziarie. Questo è quello che purtroppo ci spetta e non c'è alternativa. Per quanto riguarda la politica energetica, il Governo sta facendo l'impossibile per cercare di apportare dei correttivi. Il nucleare? No, noi siamo italiani, guai, non se ne parla. Oggi andrebbe anche bene, ma ci vogliono dieci anni ad impiantarlo. C'è qualche spiraglio sull'eolico e sul fotovoltaico. Nel decreto-legge n. 17, che esamineremo domani, c'è una norma all'articolo 9 che facilita il fotovoltaico in tutte le sue versioni. La transizione ecologica e digitale ha dei costi, sui quali bisognerà discutere, perché non so cosa succederà quando tutte le macchine saranno elettriche, si troveranno in coda per andare in ferie da Nord a Sud e, dopo tre ore, avranno la batteria esaurita. L'inflazione è una patrimoniale occulta, anche salata, che purtroppo pagano tutti e, a breve, bisognerà rincorrerla attraverso l'aumento degli stipendi e delle pensioni. L'aumento dell'energia in generale porta un aumento della pressione fiscale, perché aumenta l'IVA, che, secondo l'ordine dei commercialisti, è al 49 per cento. Tutti gli altri parametri sono stati spiegati dai relatori. Sono emersi alcuni aspetti interessanti. Il rapporto deficit -PIL al 5,6, quasi 100 miliardi, è anomalo, ma c'è una tendenza alla riduzione e dovrà essere così per forza. Fino a due anni fa avevamo un avanzo primario e il nostro deficit era dovuto agli interessi, che sono al 3,5 sul PIL. Un importo troppo alto, perché è alto il debito ed è frutto di scelte precedenti. L'avanzo primario però oggi è un disavanzo dell'1,6 per cento circa. Ci sono tanti investimenti. C'è anche il PNRR, che è quello che è, ma comunque c'è: sono 50 miliardi, che, se riusciranno ad essere attivati, porteranno benefici significativi sotto tutti i punti di vista. La 6ᵃ Commissione, di cui faccio parte, ha espresso il proprio parere con delle condizioni. Il parere è stato redatto dalla esimia collega Toffanin, mi è parso molto interessante e provo a condividerlo e spiegarlo secondo interpretazioni terra terra. Se si dovrà fare uno scostamento di bilancio per reperire risorse aggiuntive, bisognerà vedere e decidere prima cosa fare e quali interventi sono necessari. Ad esempio, abolire le accise su tutte le energie, carburanti, luce e gas per un anno, a mio avviso, taglierebbe la testa al toro, raffredderebbe il mercato e si vedrebbe che sotto sotto c'è soltanto speculazione, ma avrebbe un effetto psicologico benevolo e porterebbe sicuramente a una calmierazione dei prezzi. Il parere della 6ᵃ Commissione, espresso questa mattina, dice anche che bisogna adottare misure strutturali che consentano uno sviluppo organico del sistema impresa. È quello che qualcuno dice in quest'Aula da sempre, cioè che le imprese possono lavorare in tranquillità, con delle certezze, senza sentirsi come delinquenti o perseguitate. Inoltre, bisogna riproporre la proroga della moratoria sui mutui per dare liquidità al sistema e per dare liquidità ai lavoratori ridurre il cuneo fiscale. Infine, due note della Commissione. Occorre intervenire in maniera strutturale, con un piano straordinario di definizione e smaltimento dei crediti fiscali inesigibili, che a mio parere sono due aspetti importanti. Si tratta del famoso magazzino fiscale - era presente il sottosegretario Guerra - di cui abbiamo parlato per mesi e che non esiste, è frutto di lasciti del passato, esiste in una percentuale, rispetto ai 1.000 miliardi che hanno entusiasmato certe forze politiche, e agisce nella misura del 5, 6, 7 per cento. Credo tuttavia che parlare di rottamazione allargata - per non usare la parola condono - non sia una bestemmia. Occorre, inoltre, prevedere fin d'ora - ne abbiamo dette di tutti i colori riguardo al bonus del 110 per cento - cosa che hanno fatto alla Camera alcuni Sottosegretari, ma che va tradotta in norma al più presto, la proroga del 30 giugno per gli interventi di ristrutturazione edilizia per gli immobili unifamiliari, anche questo per dare tranquillità al sistema. Sul bonus del 110 per cento ognuno continua ad esibire le proprie interpretazioni, anche di organi che non sono legislativi, come l'Agenzia delle entrate, che o ha colmato dei vuoti o è andata fuori pista; basta allarmi, perché nel vuoto i chiarimenti sui chiarimenti, le interpretazioni sulle interpretazioni creano allarme sul mercato e provocano l'aumento dei prezzi. Quanto al bonus del 110 per cento, forse mi sono ricreduto successivamente sull'opportunità della misura superiore al 100 per cento, che è sbagliata psicologicamente, perché ha determinato un aumento pazzesco della richiesta di beni, che ha causato l'aumento dei prezzi. Sulla questione del PNRR, per quello che è e per i frutti che può dare, occorre che sia rivisto nelle spese previste, perché un Comune, una Provincia, un ente che abbia ricevuto un contributo per un'opera che costava 10 milioni ma che oggi ne costa 13 per colpa dell'aumento delle materie prime, non può non ultimarla, non può co-finanziarla, perché questo ente sicuramente non dispone di questi importi. Occorre quindi rivedere questo punto, mentre su certe opere si possono accorciare i tempi, rivedendone però gli importi e prevedendo tempi brevi affinché gli appalti possano andare in porto ed essere eseguiti. La questione della revisione dei prezzi è stata trattata nelle norme - dal decreto-legge n. 17 sul contenimento dei costi di energia e gas, che esamineremo domani e dal decreto-legge n. 21 che esamineremo la prossima settimana - in una maniera intelligente. Mi pare che il Governo sia sulla strada giusta per comprendere tali rilievi. Ho cercato di portare ulteriori suggerimenti che credo siano improntati ad uno spirito costruttivo e ispirati dal realismo che è quello che caratterizza la vita degli italiani, cioè di coloro a cui sono rivolti i provvedimenti.
2022-04-20	FI	SacconeAntonio	Auspichiamo, da europeisti convinti, che anche sul tema dell'approvvigionamento dell'energia vi sia questa solidarietà (sul tema strategico della difesa comune lasciamo perdere).
2022-04-20	FI	SacconeAntonio	Se in questo Paese non affrontiamo i temi degli investimenti e della semplificazione nel settore dell'energia, rischiamo di rimanere al palo, con tante belle parole che poi non si concretizzano. Sa quante richieste di autorizzazione per impianti fotovoltaici ci sono al MISE? Una quantità incredibile, ma manca chi mette il maledetto timbro del nulla osta. Quindi noi sanciamo tanti bei princìpi con tanti provvedimenti, ma la realtà è poi ferma al palo perché manca il nulla osta. Senza quei nulla osta non si riesce a costruire un approvvigionamento alternativo al gas russo.
2022-04-20	FI	SacconeAntonio	Sul tema dell'energia, mi permetta di dirle, come lei saprà meglio di me, che due o tre anni fa qui un partito, che oggi sono contento abbia cambiato opinione sul gas, faceva battaglie legittime per non fare la TAP. Gli stessi esponenti autorevolissimi di questo partito, che oggi fa parte del Governo, vanno in Azerbaijan per chiedere il raddoppio del rifornimento del gas. Questo è il paradosso dell'Italia degli ultimi anni: abbiamo dovuto seguire battaglie ideologiche finalizzate al consenso per poi, purtroppo, scontrarci con la realtà, prima la pandemia e oggi questa maledetta guerra.
2022-04-20	FI	ToffaninRoberta	Signor Presidente, onorevoli colleghe e colleghi, signor Sottosegretario, la nota di aggiornamento al DEF dello scorso autunno ci illustrava, come abbiamo potuto sentire dalla voce dei relatori, una previsione di crescita tendenziale del PIL, in termini reali, per il 2022, al 4,7 per cento, con un rimbalzo dello stesso PIL, a fine 2021, oltre le più rosee aspettative. Certamente per questo rimbalzo si deve considerare il punto di partenza, ovvero il dato negativo del 2020, anno del lockdown, con una caduta del PIL del 9 per cento, ma il rimbalzo del 6,6 per cento è tutto dovuto ad una buona ripresa del sistema economico del Paese, in cui ha inciso il controllo della pandemia, grazie alla campagna vaccinale. Si iniziava a vedere la luce in fondo al tunnel, nonostante le insidie del virus sempre dietro l'angolo e nonostante i rincari dei prezzi delle materie prime, dell'energia e del gas, che già allora facevano molto rumore, ma che si sono fatti sentire nettamente a partire dallo scorso dicembre. Poi lo scoppio della guerra in Ucraina ha messo nuovamente il Paese, l'Europa e il mondo intero in seria difficoltà economica e in grande preoccupazione per le previsioni future. Il Documento di economia e finanza oggi in discussione rivede il quadro macroeconomico del nostro Paese, in cui gli eventi storici che stiamo vivendo, che nessuno tre mesi fa avrebbe mai immaginato potessero accadere, hanno purtroppo un ruolo predominante. Il DEF prevede ora una crescita del PIL tendenziale al 2,9 per cento, a ribasso di 1,8 punti percentuali rispetto alle stime della NADEF, e in cui il dato dell'inflazione al 5,6 per cento contribuisce a delineare un quadro in negativo. Rispetto a questo nuovo scenario, che non è certo statico e che non sappiamo di quanto e quando muterà, il ministro Franco ha sottolineato anche in sede di audizione che gli obiettivi per il disavanzo contenuti nella NADEF sono confermati al 5,6 per cento nel 2022, parliamo dunque di 10,5 miliardi di euro, costituendo quindi un importante margine per efficaci misure espansive. Ci troviamo purtroppo, ancora una volta negli ultimi tre anni, a vivere una situazione emergenziale, in cui le misure per sostenere nell'immediato le famiglie e le imprese devono viaggiare in concomitanza con quelle finalmente strutturali, di cui il Paese ha estrema necessità, e che il PNRR, con le riforme ad esso collegate, deve veicolare. Bene quindi le misure varate ad oggi per contenere i prezzi dell'energia e dei carburanti, per oltre 10 miliardi di euro, e quelle in programma nel prossimo decreto-legge, per circa 6 miliardi di euro. Restano però, come tutti ben sappiamo, misure limitate nelle risorse e nel tempo, rispetto a quanto invece sarebbe necessario. Bisogna poi anche coraggiosamente pensare a cosa succederà all'aumento dei prezzi attuali, quando lo scenario internazionale muterà. Difficilmente scenderanno: ricordiamo l'esempio del cambio delle lire in euro, senza nessun controllo, per cui poi non è stato più possibile tornare indietro. Vi è quindi la necessità di dotare le famiglie di un maggiore potere d'acquisto. In questa ottica i sindacati si stanno muovendo per il rinnovo dei contratti, che tenga conto dell'inflazione, comprensiva dei rincari e dei costi dell'energia da importazione. Tra l'altro, se vogliamo parlare di sostegno alle famiglie in difficoltà, occorre rivedere strutturalmente anche il calcolo dell'ISEE. Quindi bisogna dare un maggior potere d'acquisto ai lavoratori che, come ha ben ricordato il presidente di Confindustria, non può, soprattutto in questo momento storico, essere imputato alle imprese, che non si possono permettere anche l'aumento del costo del lavoro. Da sempre Forza Italia ha richiesto un intervento sul cuneo fiscale, capace però di elevare le retribuzioni in maniera significativa. Colleghi, è giunto il momento di dare un segnale importante in questa direzione. Si può fare, come propone il presidente Bonomi, attraverso le maggiori entrate tributarie previste nel DEF, ma anche - proseguo - con una significativa revisione del reddito di cittadinanza che, come ormai è sotto gli occhi di tutti, non funziona, non solo per le truffe ad esso collegate - da ultima quella dello scorso 14 aprile per 5 milioni di euro percepiti indebitamente - ma anche perché ristoratori, impresari, commercianti e tutto il mondo dell'impresa in senso lato non trovano lavoratori. Come può essere con un tasso di disoccupazione dell'8,5 per cento, o meglio, con un tasso di occupazione così debole al 59,6 per cento? Lasciamo da parte il tema del mismatch per mancate competenze e professionalità; sto alludendo al fatto che non si trovano camerieri, operai semplici, cuochi, lavoratori agricoli e tante altre figure. Se vogliamo che il sistema Paese riparta in maniera adeguata e non a singhiozzo bisogna incentivare il lavoro e investire sull'impresa in senso lato, la sola a creare veri posti di lavoro. La prima ricetta proposta da Forza Italia è quella di dare liquidità alle imprese. Questo non significa solo elargire dei bonus, che, purtroppo, come abbiamo visto, per la maggior parte non sono efficaci, ma estendere piuttosto il fondo di garanzia e prorogare la moratoria sui mutui. Ricordiamolo: se l'impresa è messa nelle condizioni di lavorare e produrre non ha problemi nel restituire il prestito, e per uno sviluppo organico del sistema impresa non si possono cambiare continuamente le regole, così come è successo per la misura del superbonus su cui famiglie e imprese hanno fatto conto con una propria programmazione. Certo, questa misura poteva e doveva essere pensata in maniera diversa, dando maggiori responsabilità ai committenti, prevedendo i controlli fin dall'inizio. Tutto il sistema che ruota attorno all'ecobonus ora, però, deve ripartire con le certezze di una proroga che tenga conto del blocco imposto dal Governo, della difficoltà di reperimento dei materiali per la mancanza di materie prime, dell'aumento dei prezzi e di una possibile cessione del credito anche ai clienti delle banche (misura, questa, messa di nuovo in dubbio dalla nota del servizio di bilancio del Senato al decreto-legge n. 17 che domani approderà in Aula). Basta creare incertezze perché l'ecobonus, oltre a imbellire e a rigenerare i nostri centri urbani nell'ottica della transizione energetica, crea lavoro, occupazione, PIL. Certo, in previsione futura si dovranno prevedere misure diverse, non solo a carico dello Stato, con un giusto equilibrio tra incentivi statali e impegno dei cittadini. Il Governo deve essere particolarmente vigile e pronto a intervenire, e qui invito a velocizzare anche l'emanazione dei decreti attuativi. Come ripetevamo spesso durante la pandemia, la tempistica ha una valenza altrettanto importante quanto il contenuto degli interventi, perché, pur condividendo le stime prudenziali di crescita riportate nel DEF, siamo consapevoli della possibilità di cambiamenti imprevedibili degli scenari in relazione all'andamento della guerra in Ucraina, con effetti sull'economia non solo italiana ma anche internazionale; cambiamenti che, come vediamo tutti, sono già in atto. Rispetto a un anno fa, in cui la logica dei bonus stava finalmente cedendo il passo al Piano nazionale di ripresa e resilienza, con le riforme per cambiare il Paese, ora siamo di nuovo nella situazione di dover parlare di sostegno per il caro energia e per l'aumento dei prezzi in generale, per le sanzioni imposte alla Russia che penalizzano migliaia di nostre aziende. Le necessità sono tante sia da parte delle imprese che delle famiglie. Se si dovesse di nuovo prevedere uno scostamento di bilancio per reperire risorse aggiuntive, lo si dovrà fare solo dopo aver individuato bene e quantificato gli interventi necessari in quanto ciò inciderebbe ulteriormente sul debito pubblico. Così come deve essere posta l'attenzione sui conti dello Stato è necessario riordinare il magazzino fiscale, smaltendo quei circa 1100 miliardi di crediti fiscali inesigibili: sarebbe un passaggio importante per partire con la riforma fiscale. L'Europa ha dimostrato con la pandemia una visione soccorritrice univoca nei confronti dei Paesi dell'Unione intervenendo per la prima volta con il ruolo pensato allora dai padri fondatori. I nuovi eventi storici che stiamo, purtroppo, vivendo, spingono ancora di più in quella direzione, con interventi dell'Europa che possano facilitare finalmente la ripresa del Paese. Il Governo è chiamato a svolgere un ruolo di grande importanza nel richiedere all'Unione una visione meno rigida del sistema, con la revisione del patto di stabilità, un'estensione degli aiuti di Stato per le nostre imprese, la revisione del PNRR per consentire di stare al passo con i rallentamenti delle opere dovuti ai fattori esogeni. C'è bisogno di autorevolezza e il presidente Draghi possiede senza dubbio questa caratteristica, ma serve anche che il Paese non perda la fiducia e per questo il Governo e la sua maggioranza devono restare coesi; una responsabilità a cui Forza Italia non intende sottrarsi, facendo sentire la propria voce con le proprie proposte, come ha sempre fatto.
2022-04-20	FdI	CalandriniNicola	Signor Presidente, vorrei dire subito che mi trovo d'accordo con il collega di Commissione bilancio della Lega, che mi ha preceduto, quando ha detto testualmente che questo DEF è troppo ottimistico e che non guarda effettivamente al quadro che in questo momento abbiamo: una pandemia ancora in corso e una guerra alle porte dell'Europa. Perché dico questo, Presidente? Perché i dati contenuti in questo Documento di economia e finanza si discostano dalla realtà in modo significativo. Oltre a dirlo la Lega e Fratelli d'Italia, lo ha detto anche, dal primo momento, l'Ufficio parlamentare di bilancio, che ha riportato nero su bianco che questo DEF, che si basa sui dati di metà marzo, non tiene conto del conflitto tra la Russia e l'Ucraina, ritenendo che sarebbe terminato in tempi brevissimi. Anche le parti sociali, in tutte le audizioni che abbiamo fatto in questi giorni, hanno giudicato questo Documento molto lontano dalla realtà e con dati fin troppo ottimistici. Le stime di questo Documento parlano di un PIL in crescita del 2,9 per cento; altre istituzioni, come Confindustria, che non sono sicuramente della nostra parte politica, prevedono addirittura cifre molto più limitate, che si avvicinano al 2 per cento. Non c'è ragione di dubitare di questa loro analisi e di non iniziare a temere lo spettro della recessione. A noi non piace dire "l'avevamo detto", perché non è una bella cosa, ma il nostro leader Giorgia Meloni ha detto sempre che la crescita del 2021 era frutto di un rimbalzo fisiologico, dovuto chiaramente a un confronto con l'anno 2020, che è stato il più duro della pandemia di cui il nostro Paese ha sofferto. Oggi possiamo dire che avevamo ragione, perché nei primi tre mesi del 2022 Banca d'Italia ci dice che abbiamo già perso mezzo punto di PIL, segno che le politiche messe in campo in questi ultimi anni dai Governi Conte I, Conte II e Draghi sono servite a poco e sono state in qualche modo vanificate da tutto ciò che è accaduto non solo al momento in cui è scoppiato il conflitto tra la Russia e l'Ucraina, ma anche nei mesi precedenti (mi riferisco al caro bollette, al caro energia e al caro materie prime). Chiaramente sono state vanificate anche dalle conseguenze del conflitto che è appena scoppiato. Vede, Presidente, il punto di partenza di questo DEF non è stato sicuramente dei migliori. Il Governo lo ha messo nero su bianco, in particolare attraverso l'audizione del ministro Franco di qualche giorno fa, sempre sul DEF. Quindi, a fronte degli sviluppi riferiti al conflitto in corso, le prospettive di crescita sono molto deboli rispetto a ciò che si diceva e si pensava all'inizio dell'anno 2022. Chiaramente su questo ha inciso pesantemente, come ho detto poco fa, l'aumento dei prezzi delle materie prime, che ha fatto schizzare l'inflazione a quasi il 7 per cento e questo dato potrebbe anche ulteriormente peggiorare, se si dovesse arrivare ad un blocco totale degli afflussi del gas naturale da parte della Russia. Quindi, se non si risolve il tema degli aumenti delle materie prime, che è il vero problema che oggi abbiamo in Italia, e quindi, conseguenzialmente, l'aumento dell'inflazione, il potere di acquisto delle famiglie si ridurrà, creando ulteriori sacche di povertà. Quindi questo è il tema vero che in questo momento, nel documento in esame, ancora non viene affrontato. La realtà, per farla breve, è che nel documento in esame mancano una visione politica e una visione d'insieme del sistema Paese. Siamo in un contesto socio-economico difficile, in cui all'emergenza pandemica, come dicevo poco fa, si sono affiancati questi aumenti stratosferici del carburante, dell'energia e delle materie prime, nonché, da ultimo, anche il conflitto in corso. Il Gruppo Fratelli d'Italia chiede dunque con fermezza un cambio di passo rispetto al recente passato. Non parliamo dello scostamento di bilancio, perché sappiamo che è uno scostamento molto delicato, molto particolare e molto difficile, perché produrrà ulteriore debito, ma oggi è inevitabile che ve ne sia uno ulteriore che possa portare linfa vitale al sistema delle imprese e delle famiglie italiane. I 10 miliardi di euro liberati dal Documento di economia e finanza in esame sono già impegnati, perché cinque sono stati già impegnati col decreto-legge che domani approveremo in quest'Aula e cinque li impegneremo con il prossimo decreto-legge, che verrà in qualche modo emanato dal Governo nei prossimi giorni. La differenza è che noi impegniamo 10 miliardi di euro e la Germania sta stanziando ben 100 miliardi di euro per dare aiuti alle proprie imprese: quindi è il 10 per cento rispetto a ciò che stanzia la Germania. Servirà quindi liberare ulteriori risorse in deficit, è inevitabile. Quindi, oltre allo scostamento, servirà un intervento dell'Europa e questo per noi sarà molto importante. Signor Presidente, non possiamo dunque ragionare come stiamo facendo, perché da una parte parliamo del caro carburante con una copertura fino ai primi giorni di maggio e sul sistema delle bollette abbiamo ragionato trimestralmente. A noi serve una visione politica molto più ampia, di più ampio respiro, perché deve aggredire strutturalmente i problemi che oggi abbiamo in Italia. Occorre quindi una nuova governance dell'Europa e serve rivedere le regole del gioco, le regole di ingaggio, perché troppo opache ed eccessivamente complesse. Va quindi confermato, perché è un fatto molto importante, il discorso relativo alle clausole di salvaguardia e quindi al patto di stabilità e crescita, che in questo momento è fermo all'anno 2022. Bisogna fare uno sforzo e l'autorevolezza del presidente Draghi deve servire anche per consentire all'Europa di fare questa scelta ed allungare questo periodo di tempo, perché sarà molto importante. Signor Presidente, non basterà nemmeno questo impegno nell'andare oltre il 2022, perché auspichiamo che si arrivi al 2026, per liberare i bilanci dell'amministrazione dello Stato, ma anche delle amministrazioni locali. Come dicevo, non serve solo questo, ma dobbiamo andare anche oltre quest'obiettivo, perché occorre ridurre i livelli di indebitamento, non attraverso l'aumento delle tasse, come vuole fare il Governo, per quanto riguarda la riforma del catasto, o il taglio della spesa sociale, ma mantenendo il controllo della spesa pubblica: questo sarà un fatto di fondamentale importanza. Mi riferisco a quella famosa spending review che è scomparsa dall'agenda politica dei Governi che si sono succeduti in questi ultimi anni, per ricomparire magicamente in questo DEF. Quindi ne prendiamo atto e auspichiamo che, da questo momento in poi, tale tipo di strumento possa essere centrale per le politiche del Governo. Oltre a parlare di questa nuova governance dell'Europa, ci sono i rincari che gravano pesantemente sulle famiglie italiane: si pensa addirittura che ci sia una media di 2.000 euro a famiglia. Per le imprese italiane si stima un aumento di 188 miliardi di euro per l'acquisto di beni o servizi. Tutto questo potrebbe portare a un'ulteriore contrazione del PIL nazionale; quindi, l'embargo sul gas russo sarebbe un colpo di grazia, come dicevo, per la nostra economia, e questo DEF lo dice a chiare lettere: le sanzioni già imposte alla Russia, seppure giuste, gravano pesantemente sulla nostra economia. Su questo chiediamo al presidente Draghi di esercitare tutta l'autorevolezza di cui gode presso le istituzioni europee per chiedere nuovi sostegni che non siano a debito, ma compensino le perdite che stanno subendo i Paesi colpiti indirettamente dalle sanzioni. Allo stesso modo, va rivisto anche il Piano nazionale di ripresa e resilienza, che dovrà necessariamente cambiare orientamento ed essere direzionato verso un piano che permetta all'Italia di dotarsi di una sua indipendenza energetica. Concludo, Presidente, perché non ho altro tempo, ma vorrei dire al presidente Draghi in particolare che il tema non è scegliere tra la pace e i condizionatori accesi e da cui ci saremmo aspettati evidentemente altro tipo di considerazioni; il tema è dare agli italiani la possibilità di scegliere tra un Governo che viva alla giornata e uno che abbia una visione politica del futuro di questo Paese.
2022-04-20	LN	BergesioGiorgioMaria	Il Governo ha già messo in campo misure concrete per sostenere le imprese, i lavoratori e le famiglie. Mi riferisco, in primis, agli interventi per il contenimento dei prezzi dell'energia contro il caro bollette, stanziando più della Francia e più della Germania. A beneficio poi delle imprese esercenti le attività agricole e della pesca è stato riconosciuto l'importante contributo del credito d'imposta per l'acquisto dei carburanti nel primo trimestre 2022: noi vogliamo prorogarlo, affinché i prezzi non ritornino alla media di riferimento dell'anno 2021. Bisogna però fare un ulteriore passo in avanti, non possiamo restare a guardare. Servono misure concrete, all'altezza, con uno scostamento di bilancio extra. Occorre rivedere il Piano nazionale di ripresa e resilienza, rottamare tutte le cartelle esattoriali per cinque anni e realizzare interventi settoriali importanti, a partire proprio dall'agricoltura, dal settore primario: non dimentichiamo mai che, se perde l'agricoltura, perde il cibo, perde il futuro del nostro Paese. Abbiamo di fronte a noi una sfida. Attraverso le manovre di finanza pubblica siamo arrivati infatti alla sfida del Piano nazionale di ripresa e resilienza, che ha in sé un notevole programma di investimenti, sia pubblici che privati. Davanti abbiamo però due ordini di problemi. Il primo è legato ai tempi di attuazione degli interventi declinati nel Piano nazionale di ripresa e resilienza, che saranno lunghi. Soprattutto, non c'è ancora ombra di semplificazione. Abbiamo normative burocratiche che fagocitano la velocità di realizzazione del Piano. Dall'altra parte, c'è la necessità, come abbiamo ripetuto più volte, di rideterminare gli obiettivi di sviluppo, alla luce dell'aumento dei costi dell'energia e delle materie prime, non sostenibili per il comparto primario. È stato detto anche dai relatori che, per l'anno in corso, abbiamo disponibile un margine di 0,5 punti percentuali di Prodotto interno lordo, pari a circa 9,5 miliardi di euro, che verranno indirizzati ad interventi per contenere il prezzo dei carburanti e il costo dell'energia, per coprire l'incremento dei prezzi delle opere pubbliche, per incrementare i fondi per le garanzie sul credito e, più in generale, per alleviare l'impatto economico del conflitto in corso in Ucraina. Secondo uno studio di Intesa Sanpaolo, la guerra comporterà, in media, un costo di 2000 euro in più a famiglia ed un incremento totale di spesa pari a 188 miliardi di euro per l'acquisto di beni e servizi da parte delle imprese italiane rispetto al periodo pre conflitto. Sappiamo bene quale sia la pressione fiscale nel nostro Paese: siamo vicini quasi al 50 per cento. Con riguardo poi al comparto agricolo, accanto alle misure a favore di tutta la parte energivora ed energetica del comparto stesso, abbiamo chiesto anche di sostenere la ricerca e, insieme, di potenziare il sistema di formazione dei giovani agricoltori, al fine di agevolare l'introduzione di nuove tecnologie e favorire così questo processo di transizione ecologica così importante per il nostro Paese. Abbiamo chiesto anche di adottare delle misure di sgravio, di calmieramento, di contenimento dei prezzi, prevedendo necessari controlli. Anche qui sono necessari i controlli. Le autorità garanti devono fare il loro lavoro, sia sui carburanti che su tutta la fase energetica del nostro Paese. Un tema importante riguarda il fondo mutualistico relativo alle calamità naturali e alle calamità meteoclimatiche, che è di importanza vitale per il nostro Paese. Ricordo a quest'Assemblea che molti dei nostri agricoltori hanno subito già gelate all'inizio dell'anno e grandinate sulle coltivazioni, che non erano assicurate perché le assicurazioni non hanno potuto e voluto assicurare, causa il rischio.
2022-04-20	LN	TosatoPaolo	C'è un'emergenza più grave a livello economico di quella causata dal Covid. L'Europa ha reagito in modo rapido ed efficace nella gestione di quell'emergenza; oggi appare più lenta, più incerta, nuovamente divisa ad esempio nello stabilire un tetto al prezzo del gas. Ritorniamo agli interessi delle singole Nazioni che compongono l'Unione europea. Anche sull'utilizzo della misura dello scostamento di bilancio, è ovvio che se l'Italia lo utilizzasse autonomamente lo spread crescerebbe e ci sarebbe una ricaduta negativa sulla credibilità dei conti pubblici italiani, con conseguenze gravi. Ci vuole un'azione comune dell'Europa, che però non sta ancora arrivando. Il Governo sta chiedendo in questi mesi grandi sacrifici al popolo italiano per affrontare l'emergenza che stiamo vivendo; deve però fare fronte a questa crisi con altrettanto coraggio e determinazione. Ci sembra che il nostro Governo non sia rapido e veloce nelle decisioni. Non sono sufficienti stanziamenti di pochi miliardi per calmierare l'aumento dei costi dell'energia e dei carburanti. Sono palliativi; sembrano buone intenzioni, che non affrontano però in maniera strutturale la gravità del momento. È evidente che la situazione economica è drammatica, che i costi sono insostenibili per le famiglie e per le attività produttive, nonostante i quasi 20 miliardi stanziati dal Governo. Si tratta di stanziamenti importanti ed enormi e apprezziamo lo sforzo che è stato fatto dall'Esecutivo e dalla maggioranza, unita nel sostenere queste misure. Sono tanti, tantissimi 20 miliardi, ma - ahimè - non sono assolutamente sufficienti.
2022-04-20	M5S	PellegriniMarco	Abbiamo proposto fin da subito, fin dall'inizio di questa nuova crisi, un recovery energy plan, un piano europeo che avesse come orizzonte quello di renderci indipendenti dalle fonti fossili e dalle forniture dall'estero. Dobbiamo produrre energia da fonti rinnovabili, utilizzando quello che abbiamo: il sole, il vento, l'acqua, la geotermia. Dobbiamo farlo subito, occorre accelerare su questa riconversione. Noi del MoVimento 5 Stelle lo dicevamo tanti anni fa, ma siamo rimasti praticamente inascoltati, mentre altri andavano a fare accordi in Russia per acquistare il gas, pensando di fare un affare. Ora i fatti purtroppo ci danno ragione, ma non lo diciamo soltanto noi del MoVimento 5 Stelle e non lo dice solo la logica; lo dice anche il vice presidente della Commissione europea Timmermans, che poche settimane fa ha dichiarato che, se avessimo fatto gli investimenti nelle rinnovabili qualche anno fa, non ci troveremmo nella situazione attuale. Sono stati fatti errori molto grandi in questo settore, ma quello che sarebbe davvero inaccettabile e inconcepibile è commettere di nuovo lo stesso errore: continuare politiche miopi e senza futuro. Dobbiamo invece mettere in campo investimenti imponenti per produrre energia rinnovabile e riqualificare i nostri edifici, che devono consumare molto meno. Per ottenere tutto questo occorre un piano europeo sulla scorta di un recovery fund, che il Governo Conte ottenne nel 2020. In Italia, grazie al MoVimento 5 Stelle, abbiamo cominciato a farlo già da due anni, grazie al superbonus del 110 per cento prima e alle comunità energetiche poi, che rappresentano due veri e propri successi, che ci stanno copiando (e di questo siamo felicissimi). Dobbiamo sostenere anche chi produce: le imprese e gli artigiani. Occorre intervenire con ristori - o con sostegni, che dir si voglia - alle aziende che ancora non si riprendono dalle perdite che hanno subito durante la pandemia.
2022-04-20	M5S	PellegriniMarco	Signora Presidente, senatrici e senatori, rappresentanti del Governo, ci stiamo occupando del Documento di economia e finanza, che è il principale strumento di programmazione economica e di finanza pubblica per l'anno 2022 e per i prossimi anni. Siamo in un momento difficile per l'Italia, l'Europa e il mondo intero. La pandemia non ha smesso di mordere e di far sentire i suoi effetti, sia dal punto di vista economico, sia da quello sanitario. Abbiamo perso tante vite umane, ma non solo; anche pazienti affetti da altre patologie non hanno potuto avere l'assistenza che avrebbero ricevuto in tempi normali. Da due mesi è scoppiata la guerra in Ucraina, a due passi da casa nostra, e ciò rappresenta una tragedia umana, come tutte le guerre, ma anche un'autentica e ulteriore tragedia economica per tanti cittadini europei e del mondo. Una delle conseguenze è stata l'esplosione dei prezzi dei prodotti energetici, che ha messo in difficoltà milioni di italiani ed europei. Ci sono tantissimi cittadini che si sono visti arrivare bollette mostruose, semplicemente insostenibili. Ma anche le sanzioni hanno danneggiato le nostre imprese e di conseguenza molti italiani: sono tantissime aziende, non solo quelle energivore, cioè quelle che per funzionare hanno bisogno di tanta energia elettrica o di tanto gas, ma anche un semplice bar o un ristorante. Ebbene, tutti questi operatori economici hanno bollette che semplicemente non possono pagare. Il problema non è solo di chi ha questa difficoltà, ma riguarda tutti noi, perché sono posti di lavoro che si possono perdere, perché è un'economia che si stava riprendendo, la nostra, e che non può rallentare; sono famiglie che non riescono ad arrivare a fine mese.
2022-04-20	M5S	PescoDaniele	Ciò secondo me è utile per capire quali azioni vanno fatte quantomeno nel medio e nel lungo periodo. È ora accettabile che si vada in giro a cercare gas, ma a quale prezzo? Ci rendiamo conto che lo stiamo pagando al prezzo di mercato, ad un prezzo spropositato rispetto al reale prezzo del gas? È necessario aprire una riflessione al riguardo, ma soprattutto va fatto ancora di più per investire sulle energie rinnovabili. Possiamo ancora farlo, siamo ancora in tempo, abbiamo fatto la misura del 110 per cento, possiamo fare altre misure simili per sostituire tutti gli strumenti, i macchinari e le caldaie che possono funzionare con l'energia elettrica al posto del gas. Colleghi, facciamolo perché siamo ancora in tempo.
2022-04-20	M5S	PescoDaniele	Per tutto ciò che riguarda la guerra, invece, ci troviamo a dover riaffrontare quasi le stesse situazioni. Non è un lockdown creato dalla legge, ma quello che stanno vivendo molte imprese, come ci ha detto Confindustria proprio settimana scorsa, è un nuovo lockdown, sostanzialmente. Il 16 per cento delle imprese ha già rallentato la produzione o ha già chiuso e un altro 31 per cento lo farà tra poche settimane. In sostanza, più del 50 per cento delle imprese a breve avrà problemi riferiti, non solo alla guerra, ma comunque all'accaparramento di risorse prime e al costo dell'energia. La variabile energia è così importante e delicata che il Ministero dell'economia e delle finanze, proprio all'interno del Documento di economia e finanze, ha preferito, vista l'incertezza, definire tre scenari uno più difficile dell'altro, analizzando esclusivamente il possibile andamento del costo dell'energia. E se si parla di energia e di costo dell'energia, non possiamo non pensare alle bollette che stanno pagando le famiglie e le aziende in Italia. Parliamo brevemente solo delle famiglie. Lo abbiamo già detto in quest'Aula, ma lo ripetiamo. Il prezzo per il mercato a maggior tutela, per chi è ancora in questo regime di maggior tutela, è riferito al TTF, la famosa piazza olandese dove vengono scambiati i titoli del gas. Ma noi sappiamo che la maggior parte di questi titoli sono titoli futures. Questi sono titoli che fissano un certo prezzo ad una certa data e sono titoli che si scambia la finanza. La finanza, cioè chi opera sul mercato non per comprare e vendere gas, ma solo per speculare in termini finanziari. Questo riferimento al prezzo TTF, che è molto più alto rispetto al prezzo di importazione, lo stiamo pagando nelle nostre bollette. Secondo voi, colleghi, questo è giusto? Secondo il mio modesto parere, non è assolutamente giusto. È sbagliato! 95 euro il prezzo TTF e 21 euro il prezzo all'importazione nel 2021. Lo dice anche la Commissione europea, in uno dei report dell'ultimo trimestre del 2021. Quindi, visto che noi siamo al Parlamento, visto che abbiamo un Governo autorevole e visto che non sono tantissimi operatori ad importare gas in Italia e i primi tre - Eni, Edison ed Enel - fanno più del 75 per cento del gas importato, a mio avviso il Governo ha la capacità di chiamare questi operatori e, insieme a loro e a tutti gli altri, decidere quale può essere un prezzo di garanzia, un prezzo calmierato sul gas in Italia affinché non si abbiano queste storture. Se non si interviene infatti sul prezzo del gas, rischiamo infatti di finire a gambe all'aria. Va bene che deve trattarsi di una scelta europea, ma se non ci si riesce a livello europeo, è giusto provare a immaginare una scelta italiana. So che è difficile, non sono contro l'Europa, ci mancherebbe. Ritengo però che si debbano analizzate tutte le possibili soluzioni che possono essere messe in campo, anche perché sappiamo che è difficile trovare una quadra a livello europeo sul gas. La Norvegia, ad esempio, dal 2019 al 2021 ha ridotto di molto le esportazioni verso l'Italia. Per fortuna abbiamo i contratti a lungo termine di cui abbiamo parlato prima, che ci permettono di avere il gas in Italia, logicamente anche dalla Russia. Parlando di Russia e di gas, non si può non parlare della guerra in corso. Vi è infatti un paradosso che è veramente enorme che vede la Russia continuare ad estrarre e vendere gas all'Europa, l'Europa continuare a pagarlo, così come la Russia continuare a pagare i diritti di passaggio del gas attraverso l'Ucraina, pagandoli proprio all'Ucraina. Questa guerra è veramente paradossale e l'unica cosa certa è che il gas continua a scorrere nei gasdotti; nessuno attacca i gasdotti e va tutto bene. È veramente una cosa assurda. Dovremmo concentrarci su questo punto, cercando di trovare delle soluzioni sul prezzo del gas. Andiamo avanti; sostanzialmente che cosa bisogna fare? Non lasciare indietro nessuno. Abbiamo parlato prima delle aziende che stanno chiudendo; ci sono in primis le aziende che hanno attività commerciali in corso con la Russia e sono loro che, insieme alle altre, hanno continuato ad esportare il made in Italy anche in quel Paese. Ebbene, visto che in questa Aula ci siamo sempre riempiti la bocca con le imprese che esportano il made in Italy, loro secondo me sono le prime che in questa situazione vanno tutelate. Sono infatti le aziende e le imprese che stanno pagando queste sanzioni prima di tutti. È giusto aver messo delle sanzioni contro la Russia, però dobbiamo tutelare chi queste sanzioni le sta pagando in Italia. Non voglio aggiungere altro, se non il fatto che probabilmente sul gas c'è da fare un ragionamento in più, che andava però fatto qualche anno fa. Non è infatti che la transizione ecologica l'abbiamo inventata l'anno scorso.
2022-04-20	PD	FerrariAlan	Ovviamente, come dicevo prima, se la traiettoria è quella di correggere le distorsioni in corso per consentire al Paese di riprendere la marcia, quali sono le correzioni? È stato detto: l'inflazione. Non aggiungo molto su questo se non una cosa: è impossibile immaginare dei ristori sufficienti a compensare un'inflazione che sta tra il 5 e il 10 per cento; non ce ne sarebbe mai abbastanza. Il punto è andare alla fonte, soprattutto sull'energia, con tutto quello che è in corso dal punto di vista delle politiche del Governo per rendere il Paese più autonomo e quello che va fatto per accelerare gli investimenti nelle rinnovabili, senza assolutamente agitazioni.
2022-04-20	PD	MancaDaniele	Signora Presidente, rappresentanti del Governo, onorevoli colleghi, il Documento di economia e finanza già in una fase normale richiede una visione dello sviluppo sociale, economico e produttivo del nostro Paese. Ciò è ancor più vero oggi, di fronte a una guerra a poche centinaia di chilometri dall'Europa, nel cuore dell'Europa, pensata per colpire l'Europa. Dunque voglio partire da questa riflessione, perché ritengo necessario indicare con chiarezza l'esigenza che, di fronte a questa aggressione, ci sia una risposta europea adeguata. Il nostro sistema produttivo, le famiglie e le imprese italiane hanno mostrato segnali positivi di reazione alla crisi pandemica. Ci sono elementi positivi nel Documento di economia e finanza: +6,6 per cento di PIL nel 2021. A questo aggiungiamo la conferma che la strada maestra per rendere sostenibile il nostro debito è la crescita, perché anche il rapporto deficit -PIL, con una crescita più alta, trova una sua sostenibilità. Tuttavia noi abbiamo di fronte una sfida inedita, nuova, che chiama in campo, a mio avviso, l'esigenza di definire presto un piano industriale nel nostro Paese, una riforma del nostro sistema di welfare e una risposta europea sulle questioni energetiche. Non c'è dubbio infatti che la transizione che stiamo attraversando non può rappresentare un ostacolo alla crescita e allo sviluppo economico. La transizione in chiave ecologica dell'economia, anche nel settore dell'energia, non può rappresentare un salto nel buio; è una transizione. Io credo che si esca dalla pandemia con una strategia europea comune. Next Generation EU ha di fatto questa impostazione: sostenere la ripresa degli investimenti, uscire dalle dinamiche dei tagli lineari e della recessione, costruire ovviamente con i nuovi investimenti una transizione sociale, ambientale e digitale capace di affrontare i tre ingredienti che prima ho richiamato. Mi riferisco a un piano industriale nuovo, perché nuove sono le dinamiche economiche e sociali, a un piano socio-assistenziale di welfare nuovo, perché nuove sono le esigenze delle famiglie e delle imprese italiane, e soprattutto all'energia, che di fatto è una componente essenziale dello sviluppo economico. Lo dico in modo particolare al Governo, che ringrazio per il lavoro che ha svolto nella predisposizione del Documento di economia e finanza. Credo che la battaglia cruciale debba essere questa: contrastare l'inflazione, attraverso una scelta comune europea sulle dinamiche energetiche. Non possiamo più pensare che i singoli Stati, in solitudine, affrontino tematiche che hanno inevitabilmente nella dimensione europea la loro base comune. Insomma, dobbiamo sostenere il Governo nell'iniziativa più importante, che credo sia quella più utile a definire una nuova visione dello sviluppo industriale, economico e sociale del nostro Paese, che consiste nell'arrestare e bloccare l'inflazione, attraverso un lavoro importante sul costo dell'energia nel nostro Paese. Questo è indispensabile, perché la componente inflattiva rischia di allargare la forbice delle disuguaglianze e, se non affrontata in sede europea, rischia di aprire conflitti sociali pericolosissimi nel cuore dell'Europa. Diciamo la verità, tra di noi: l'invasione della Russia nei confronti dell'Ucrania ha sì una valenza per determinare un nuovo ordine globale, ma la folle strategia imperialista di Putin risulterebbe vincente proprio nell'aprire dentro l'Europa nuovi conflitti sociali e proprio nell'affermare il principio della dipendenza energetica, come elemento fondamentale per mettere in ginocchio economia e società in Europa. Attenzione, perché questo è un punto fondamentale, dal quale non usciamo senza una risposta immediata nella dimensione europea. Ecco perché dobbiamo sostenere il Governo in questa iniziativa e dobbiamo chiedere un tetto e un confronto immediato sui costi dell'energia, perché si tratta di un elemento fondamentale per contrastare l'inflazione. Voglio dire dunque con grande chiarezza che, per avere una visione del nostro futuro, che sia coerente con gli indirizzi che prima ho richiamato, non c'è dubbio che non possiamo permetterci un'inflazione che è prevista essere superiore al 7 per cento - e che, nella realtà, oggi è superiore al 10 per cento - per tempi medio-lunghi. Non è sostenibile, perché così si allargano le disuguaglianze e si allargano problemi strutturali che nel nostro Paese ancora non sono risolti, come la questione delle disomogeneità territoriali e di quelle nell'accesso al lavoro di giovani e donne. Sono terreni su cui dobbiamo ancora fare passi in avanti e con un'inflazione così alta rischiano di rendersi ancora più strutturali problematiche che stiamo avviando ora ad una soluzione fondamentale. Il programma Next generation EU, d'altronde, aveva questi obiettivi, che rischiano, con un'inflazione alta e con un costo dell'energia fuori controllo, di essere pregiudicati nel loro risultato fondamentale. Ho fatto questi esempi, signor Presidente, perché ritengo che sia indispensabile, soprattutto di fronte al Documento di economia e finanza, avere obiettivi grandi e pertanto indico il primo obiettivo al Governo: misure immediate e urgenti, nella dimensione europea, per contenere l'inflazione e ridurre il costo dell'energia elettrica e del gas. Non c'è dubbio, infatti, che si tratta di componenti fondamentali, oggi, dell'insostenibilità di molte attività economiche. Lo abbiamo visto anche in Commissione bilancio: mentre stiamo parlando, ci sono imprese che hanno ridotto le loro potenzialità produttive, chiudendo e fermando gli stabilimenti. Quelle imprese sono l'architrave dello sviluppo economico del nostro Paese, sono quelle che sono cresciute di più, che hanno retto l'urto della pandemia e che hanno prodotto quella crescita che rende sostenibile il nostro debito. Senza un intervento sull'energia rischiamo di perdere il mercato di quelle imprese - penso alle ceramiche, alle energivore e alle tante imprese manifatturiere nel nostro Paese - nel momento in cui fermano le produzioni. Produrre sui margini netti del 2021, a costi energetici oggi insostenibili, significa perdere 6 milioni di euro ogni trimestre, mentre nel 2021, con i costi dell'energia precedenti, le imprese producevano utili importanti, che generavano nuova occupazione e nuova crescita. Con le aziende ferme, dunque, quel mercato rischiamo di perderlo. Ci sarà sempre un posto nel mondo dove l'energia costerà meno dell'Europa e nel quale ovviamente sarà possibile produrre ceramiche, cartiere, attività economiche energivore che rischiamo di non avere più in Italia come elemento fondamentale anche di dinamiche di export, visto che sono quelle che hanno trainato la crescita nel nostro Paese. Ho fatto questi esempi perché continuo a pensare che questa sia la questione cruciale: misure urgenti per contrastare l'inflazione e per prevenire possibili nuovi conflitti sociali nel nostro Paese. La nostra economia ha dato segnali positivi di ripartenza dopo la pandemia; la fiducia delle famiglie e delle imprese italiane, purtroppo, si è abbassata tanto, lo dico con estrema chiarezza. Ecco che allora, di fronte a un clima di fiducia calante nelle famiglie e nelle imprese e con una guerra in corso, agitare lo spauracchio delle tasse non aiuta a costruire un nuovo profilo dello sviluppo industriale ed economico del nostro Paese: quella è propaganda che incrina ulteriormente le relazioni tra il cittadino e lo Stato. Se vogliamo ripartire da questa considerazione, dobbiamo chiedere al Governo una particolare attenzione sulle dinamiche sociali e sulle politiche dei salari, perché se non si interviene rapidamente per bloccare l'inflazione, dobbiamo evitare ad ogni costo l'avvio di possibili conflitti sociali che possono rallentare ulteriormente le previsioni di crescita. Il Fondo monetario internazionale ci richiama alla realtà e ci riporta a una certa crescita. Siccome il traino dal 2021 verso il 2022 è del 2,3 per cento, per evitare la terza recessione non possiamo ovviamente sostenere una riduzione della capacità produttiva del nostro Paese sotto quella soglia. Quindi, occorrono misure urgenti per contrastare l'inflazione, un intervento urgente per riportare l'energia nel solco della sostenibilità, politiche europee che non si limitino a sospendere le norme europee, ma che affrontino la nuova governance europea con la riforma del Patto di stabilità subito. Io direi, se non ora, quando?
2022-04-20	PD	MisianiAntonio	Signor Presidente, discutiamo questo DEF in una fase segnata da una profonda preoccupazione. Ci preoccupa quello che sta accadendo nel mondo, ci sconvolge l'orribile guerra di aggressione della Russia contro l'Ucraina, una guerra che produce un carico di morti, feriti, profughi e macerie che non vedevamo da decenni. La guerra ci riguarda da vicino; è un fattore che sta cambiando nel profondo gli equilibri geopolitici e geoeconomici. È in atto una sfida globale tra democrazia e regimi autoritari, il cui esito non è scontato, anche perché è una sfida in atto dentro le democrazie liberali. Ci preoccupano le conseguenze economiche e sociali della guerra, che si scaricano in tempo reale sul nostro Paese, a partire da chi sta peggio. L'economia è in forte rallentamento; l'inflazione e l'incertezza frenano i consumi e bloccano i piani di investimento delle imprese. Sei mesi fa il Governo prevedeva una crescita del 4,7 per cento; con il DEF siamo scesi al 2,9; il Fondo monetario internazionale è ancora più pessimista e prevede il 2,3 per cento. L'inflazione colpisce in modo diseguale gli italiani, perché è legata soprattutto all'energia e ai generi alimentari e queste voci di spesa pesano di più sui bilanci delle famiglie più fragili; il caro energia sta aumentando le disuguaglianze e allarga la forbice tra chi sta meglio e chi deve scegliere se pagare le bollette o fare la spesa. Il Governo, Presidente, ha fatto cose importanti in questi mesi: ha stanziato oltre 15 miliardi di euro per il 2022, finanziando misure per le famiglie, per le imprese e per gli enti territoriali. È una cifra importante in valore assoluto, ma è solo una frazione della stangata energetica che si è abbattuta sul nostro Paese ed è una cifra che finanzia misure che scadono quasi tutte a fine giugno, mentre la crisi difficilmente si esaurirà entro la metà dell'anno. Con il DEF il Governo ha deciso di utilizzare il margine reso disponibile dal miglior andamento dei conti pubblici e ha preannunciato un nuovo provvedimento economico: è una decisione che condividiamo, ma con la consapevolezza che difficilmente i 6 miliardi del nuovo decreto-legge saranno sufficienti per affrontare tutti i nodi aperti. La verità è che saranno indispensabili ulteriori interventi e nuove risorse; la sola proroga per un ulteriore trimestre delle misure vigenti vale oltre 8 miliardi di euro. Possiamo trovare ulteriori risorse rafforzando la tassazione degli extraprofitti; dobbiamo spingere anche su una riprogrammazione dei fondi europei, com'è stato fatto durante l'emergenza Covid. Lo scostamento di bilancio rimane un' extrema ratio, perché non ci sfuggono le criticità che abbiamo di fronte dal punto di vista dei conti pubblici e l'importanza di un ombrello comunitario; lo scostamento, però, non può e non dev'essere un tabù, se l'alternativa diventa la terza recessione in dieci anni. Signor Presidente, di fronte a questa crisi serve un cambio di passo, anzitutto da parte dell'Unione europea, che la deve affrontare con la stessa determinazione e lungimiranza che ha messo in campo contro il Covid. Abbiamo condiviso e sosteniamo le proposte del Governo, come il tetto europeo al prezzo del gas o un diverso meccanismo per il prezzo dell'elettricità. La crisi richiede all'Europa una nuova strategia energetica, un fondo energetico straordinario (come richiamato nella proposta di risoluzione), una diversificazione degli approvvigionamenti e una strategia di fuoriuscita dai combustibili fossili, perché mai come oggi la decarbonizzazione è andata a braccetto con la libertà dalla dipendenza dal gas russo e con la riduzione dei costi dell'energia per i consumatori. Dobbiamo cambiare passo anche in Italia, signor Presidente; abbiamo bisogno di aggiornare la nostra strategia per la transizione energetica, il Piano nazionale integrato per l'energia e il clima, non per rallentare la transizione, ma per accelerarla, come ha deciso di fare la Germania, che ha anticipato al 2035 l'obiettivo del 100 per cento prodotto da fonti rinnovabili. Noi oggi, dopo la Germania, siamo il Paese europeo più dipendente dalle forniture di gas russo. È una condizione insostenibile da un punto di vista politico, oltre che economico, ed è per questo che sosteniamo con convinzione le azioni messe in campo dal Governo per diversificare i Paesi fornitori, per aumentare la produzione nazionale di gas, per sburocratizzare l' iter per le rinnovabili. Al Governo chiediamo anche un'azione di ampio respiro sul versante dell'efficienza e del risparmio energetico. Dopo il superbonus, noi abbiamo bisogno di una strategia di medio periodo per la riqualificazione energetica degli edifici e dobbiamo aiutare anche le imprese ad efficientarsi e ad autoprodurre energia. Signor Presidente, la difesa del potere d'acquisto dei salari, degli stipendi e dei redditi è un punto cruciale per la tenuta sociale del Paese. È necessario prorogare le misure che scadono a giugno almeno per un altro trimestre. La via maestra, però, credo sia un passo ulteriore: un taglio straordinario dei contributi previdenziali, che aumenti i redditi dei dipendenti e dei lavoratori autonomi, sul modello di quanto ha deciso il Governo tedesco attribuendo un'indennità per il caro energia. Chiediamo al Governo di guardare all'Europa anche per altre tipologie di interventi: per le accise sulla benzina e gasolio, ma anche per ridurre i costi del trasporto pubblico e per aiutare le famiglie che vivono in affitto, quelle che più di altre rischiano di pagare la crisi e l'inflazione. La questione salariale è un tema aperto da tempo in questo Paese, ma la crisi lo sta aggravando. Dobbiamo evitare una spirale salari-prezzi, è giusto, ma dobbiamo anche evitare che milioni di lavoratori scivolino sotto il livello di povertà. Allora scelte come la stabilizzazione della decontribuzione decisa per quest'anno, la detassazione dei rinnovi contrattuali e una legge sulla giusta retribuzione devono entrare nell'agenda politica del Governo dei prossimi mesi. Serve un cambio di passo anche per le imprese, dalla proroga dei crediti di imposta alle misure per garantire la liquidità, dagli aiuti per i settori più colpiti dalle sanzioni fino allo sblocco della cessione dei crediti per i bonus edilizi. Signor Presidente, i costi dell'energia per le imprese italiane erano già in partenza superiori rispetto al resto d'Europa, ora la situazione è diventata insostenibile. Confindustria ci fa sapere che un'impresa su sei ha bloccato o rallentato la produzione per l'aumento dei costi dell'energia. Servono interventi emergenziali, ma anche misure strutturali per ridurre il peso degli oneri impropri sulle bollette e garantire forniture di lungo periodo di gas ed elettricità a prezzi calmierati, a partire dalle imprese energivore. Gli enti territoriali e il terzo settore, infine, sono altri ambiti in sofferenza. Agli enti locali e alle Regioni servono risorse aggiuntive per fronteggiare il caro energia, ma anche l'emergenza profughi e gli extra costi sanitari Covid. Il terzo settore chiede e merita attenzione. Noi ci ricordiamo di loro durante l'emergenza; loro meritano dalla politica risposte concrete, l'attuazione delle riforme che aspettano da anni e normative fiscali non punitive.
2022-04-20	PD	ZandaLuigi	Signor Presidente, sembra che sulle previsioni del Documento di economia e finanza pesi correttamente una sorta di clausola precauzionale, per il timore che il corso degli avvenimenti che ci hanno condizionato negli ultimi anni possa ulteriormente aggravarsi. A nostra memoria non era mai accaduto che il Governo dovesse presentare il Documento di economia e finanza in una condizione così carica di gravi incertezze e, al di là della debolezza della nostra economia, il DEF è stato definito in un quadro di alta inflazione, di pesanti disuguaglianze sociali, di prezzi in salita dell'energia, delle materie prime, degli alimenti, di una pandemia che ha fatto finora 160.000 morti e, infine, in una condizione di guerra, che ci obbliga a riflettere con attenzione sulle conseguenze della fine della pace in Europa.
2022-04-21	FI	BoccardiMichele	A tal proposito permettetemi di ringraziare in particolare i colleghi deputati di Forza Italia per i significativi miglioramenti che hanno apportato al testo, in particolare per accrescere, sino al raddoppio, la produzione nazionale di gas tramite ampliamento delle aree di ricerca e coltivazione, per il rilascio di importanti quote di energia elettrica a prezzo calmierato alle imprese energivore, per la metanizzazione del Mezzogiorno, per aver implementato la produzione del biogas per il settore aerospaziale, per incrementare la produzione da fonte rinnovabile senza occupazione ulteriore di suolo pubblico e per favorire gli accumuli idroelettrici e geotermici.
2022-04-21	FI	BoccardiMichele	L'innalzamento tanto repentino quanto esponenziale dei prezzi dell'energia ha reso quindi necessario il decreto-legge in discussione, che però non va concepito semplicemente come un provvedimento tampone, perché se da un lato contiene l'introduzione di misure contingenti di contenimento degli effetti degli aumenti dei prezzi del settore elettrico e del gas naturale, comprende anche misure strutturali e di semplificazione in materia energetica.
2022-04-21	FI	BoccardiMichele	Signor Presidente, onorevoli colleghi, il provvedimento che oggi ci troviamo a discutere è stato, come sappiamo, oggetto di grande dibattito e anche di numerose modifiche in corso d'opera nell'altro ramo del Parlamento. Questo è il risultato di una maggioranza che, come è noto, è eterogenea e i cui partiti, in tema di energia, si sono presentati alle elezioni con programmi diversi se non opposti, ma è anche stato il risultato di un lavoro lungo e attento vista l'importanza e la delicatezza del tema trattato.
2022-04-21	FI	GalloneMariaAlessandra	Signor Presidente, rappresentanti del Governo, colleghe e colleghi, non ci stancheremo mai di ripetere - l'abbiamo sentito ovunque - che il mondo è cambiato e sta cambiando a una velocità incredibile, a causa di eventi straordinari che stanno stravolgendo ogni assetto sociale e economico. Non possiamo far altro che reagire contrapponendo a una situazione straordinaria misure straordinarie. Stiamo affrontando una pandemia globale e stiamo entrando in un'economia di guerra; ci siamo già dentro. Ora vanno realizzate veloci ed efficaci contromisure per cavalcare questa grande onda evitando di esserne travolti; contromisure che agiscano nell'immediato per affrontare e tamponare l'emergenza, e che nello stesso tempo però mettano in campo misure strutturali di visione e di strategia, per costruire il futuro che verrà, per un'Italia solida che soprattutto esca dalle incertezze. È l'incertezza che frena, che uccide. C'è bisogno di un'immediata, decisa e profonda azione di revisione dei sistemi in campo sociale, economico, finanziario, energetico, abbattendo - non ci stancheremo mai di dirlo - e superando steccati e muri ideologici che frenano le iniziative. Anche oggi in questa maggioranza composita non è facile trovare punti di mediazione, eppure non si può più sbagliare, non ci sono più risorse da sprecare. Ho sentito dire: la Germania ha stanziato 100 miliardi, l'Italia 10 miliardi. In realtà, in Italia sono state stanziate tantissime risorse e tantissimi miliardi, ma a volte forse su progetti sbagliati. Le famiglie e le imprese sono in prima linea; ormai, più che preoccupate, sono angosciate e si aspettano risposte. Noi dobbiamo dare risposte e dobbiamo dare fiducia. Le risposte partono dalla semplificazione, dagli incentivi strutturali per far lavorare chi sa lavorare. Proprio semplificazione e incentivi sono contenuti in questo decreto-legge, così trasformando voci di spesa o apparenti mancate entrate in investimenti per il futuro. Si interviene sui prezzi, sulla carenza delle materie prime (siamo un Paese di trasformatori, d'altronde), sulla povertà energetica con interventi mirati perché, dalla più piccola impresa artigiana alla più grande industria, questo Paese è in grado di compiere miracoli se però vengono create le giuste condizioni. Creare le giuste condizioni è nostro compito, nostro dovere e nostra responsabilità. Quello che ci apprestiamo a licenziare oggi è un provvedimento che deriva dal primo decreto-legge emanato post situazione bellica, che contiene tutta una serie di misure volte a fronteggiare l'aumento dei prezzi a seguito della crisi di sistema che stiamo vivendo, soprattutto dal punto di vista energetico - ripeto - e della carenza di materie prime. Si va dall'azzeramento degli oneri di sistema per il secondo trimestre di quest'anno alla messa a punto di una strategia nazionale contro la povertà energetica, al contributo straordinario per le aziende energivore per settori come quello del trasporto e dell' automotive, alla promozione dei biocarburanti che potranno dare un contributo notevole alla transizione energetica. Grazie alla capacità propositiva di Forza Italia alla Camera, sono state introdotte misure: per accrescere e raddoppiare addirittura la produzione nazionale di gas tramite l'ampliamento delle aree di ricerca e coltivazione, per il rilascio di importanti quote di energia elettrica a prezzo calmierato alle imprese energivore, per la metanizzazione del Mezzogiorno, per implementare la produzione di biogas, per sostenere il settore aerospaziale e i cementifici, per incrementare la produzione energetica da fonte rinnovabile senza occupazione ulteriore di suolo (edifici, agro-fotovoltaico, impianti serricoli, aree dismesse, zone contermine), per favorire gli accumuli idroelettrici e il geotermico. Cito inoltre l'adozione di una Strategia nazionale contro la povertà energetica, la sospensione dei contributi da parte delle società sportive, la semplificazione dell'installazione di impianti fotovoltaici flottanti, la semplificazione dell'installazione di infrastrutture elettriche, l'incremento dell'efficienza energetica degli impianti di illuminazione pubblica, la riduzione dei consumi termici degli edifici pubblici, l'incremento del numero delle cessioni dei crediti di imposta relativi ai bonus edilizi, la proroga del termine di comunicazione delle opzioni di cessione del credito o sconto in fattura per i soggetti Ires e le partite IVA. Mancano, secondo noi, azioni importanti, ma ciò deriva, come dicevamo prima, anche dalle mediazioni necessarie, che però abbiamo provveduto a segnalare e che inseriremo nel prossimo decreto-legge a cui stiamo lavorando qui in Senato, il cosiddetto decreto taglia prezzi, per contrastare gli effetti economici della crisi ucraina. Chiediamo che venga messo a terra, ad esempio, un piano industriale impiantistico, per perfezionare e potenziare tutto il sistema dell'economia circolare, in cui il rifiuto venga finalmente considerato risorsa e bene primario e venga valorizzato come fonte energetica principale, insieme ad altre fonti rinnovabili, con un sistema omogeneo di infrastrutture adeguate, senza la realizzazione delle quali non si potrà compiere alcuna transizione. Quindi bisogna realizzare ora, subito, una politica energetica che per trenta anni non è stata realizzata. Dobbiamo fare in pochissimo tempo quello che non è stato fatto per troppo tempo, attuando quindi il sacrosanto principio di reciprocità. Inoltre, abbattiamo i muri ideologici: oggi l'ho sentito dire dai rappresentanti di altri Gruppi, che sono intervenuti prima di me. Basta con i comitati del no, che dicono no persino alla realizzazione di impianti per la produzione di energia rinnovabile. Bisogna invece potenziare la formazione e le competenze per governare l'innovazione, per informare correttamente i cittadini, per superare ogni sindrome Nimby ( not in my backyard ) che crea l'ossimoro di volere fortemente la sostenibilità, ma sempre lontano dalla propria visuale e possibilmente non durante il proprio mandato, se si tratta di sindaci.
2022-04-21	FdI	GarneroSantancheDaniela	GARNERO SANTANCHE' (FdI). Signor Presidente, onorevoli colleghi, noi siamo veramente basiti per quanto è successo su questo decreto. Si tratta di una questione di metodo. Come tutti sapete, esso scade il 30 aprile. Pertanto, noi non abbiamo capito come mai il provvedimento sia arrivato dalla Camera ieri, all'ora di pranzo, e questo Governo oggi abbia deciso di mettere la fiducia Ieri in Commissione abbiamo fatto una grande battaglia, era presente anche il Sottosegretario, chiedendo se vi fosse qualche elemento di urgenza che a noi sfuggiva. Non riuscivamo, infatti, a capire come mai, avendo ancora del tempo, non ci venisse data la possibilità di svolgere il lavoro per il quale siamo pagati, di andare in Commissione, presentare gli emendamenti e le osservazioni e votarli. Signor Presidente, a tutto questo non ci è stata data risposta. Noi oggi siamo qui, con l'ennesimo voto di fiducia su un decreto così corposo, composto da 43 articoli, che è il primo provvedimento su un tema dirimente come quello del problema dell'energia. Noi siamo qui a non poter dire niente, a prenderci questo decreto-legge a scatola chiusa e a dover votare la fiducia (non certo noi, ma la maggioranza lo farà). Abbiamo sentito fare tanti discorsi da parte di chi oggi è al Governo ed è maggioranza: che non si potevano calpestare le priorità del Parlamento, che bisognava riconoscere al Parlamento la sua dignità e consentirgli di esercitare il proprio ruolo; poi vediamo che, quando certe persone sono sedute sulle poltrone del Governo, cambiano opinione e il fatto di calpestare il Parlamento non è più dirimente, aprire il Palazzo come scatolette di tonno non è più dirimente. Voi avete perso qualsiasi credo, ma va tutto bene, madama la marchesa, continuate così. Venendo al merito, questo decreto-legge ci è stato venduto come se potesse risolvere tutti i problemi energetici della nostra Nazione; soprattutto, ci è stato detto che era stato fatto a tutela delle famiglie e delle imprese. Noi, invece, non vediamo assolutamente i segnali forti di risoluzione dei problemi. C'è poi un altro tema che ci preoccupa: nessuno tiene conto dell'inflazione che sta galoppando nella nostra Nazione, che oggi ci dicono essere pari al 6,7 per cento. A cosa è dovuta questa inflazione? Credo che l'abbiamo capito tutti: è dovuta in maggiore misura al caro carburante, al caro energia e al rincaro dei costi delle materie prime. Forse soltanto il Governo dei migliori non si rende conto di un tema che porterà veramente - e non voglio essere una Cassandra - al collasso del nostro sistema produttivo. Ma - ahimè - abbiamo avuto anche questa grande delusione dal Governo, soprattutto perché vediamo che in questo decreto-legge la burocrazia aumenta, quindi sarà ancora tutto più difficile per le imprese, e non c'è alcun segnale di ciò che sarebbe fondamentale e che si chiama (un termine molto abusato dalla maggioranza, ma non applicato) semplificazione. Da questo provvedimento si evince che le sirene dei no e degli ambientalisti radical chic sono sempre più ascoltate. Oggi non abbiamo una visione sugli approvvigionamenti di energia e su quello che dovrebbe ridurre la nostra dipendenza - che, ricordo, in questi ultimi cinque anni non è diminuita, ma è aumentata - perché i signori no oggi siedono al Governo e - ahimè - influiscono in maniera fondamentale su tutto quello che viene deciso. Oggi qualcuno dovrebbe farsi un esame di coscienza e pensare che se la nostra Nazione è in questa situazione lo deve a chi ha saputo solo dire no. No è stato detto, ad esempio, al nucleare di nuova generazione, che permetterebbe di eliminare le scorie, per poi, però, comprare la corrente elettrica nucleare dai nostri Paesi confinanti; è stato detto no ai rigassificatori, che non si potevano assolutamente fare; è stato detto no all'estrazione di gas in casa nostra, per poi andare a comprarlo in altri Paesi. Sui rigassificatori è stato detto no e oggi il Governo si sta adoperando per comprare quelli galleggianti, spendendo tantissimi soldi e incontrando oltretutto gravi problemi per reperirli, perché non sono così facili da trovare. Ricordo la campagna elettorale del sindaco Gualtieri, quando aveva giurato a tutti i suoi elettori che mai avrebbe fatto a Roma il termovalorizzatore. Notizia di oggi è che il sindaco Gualtieri ha annunciato l'arrivo di un termovalorizzatore a Roma. Non so se sia corretto agire in questo modo, presentarsi in una campagna elettorale in un certo modo per prendere qualche voto in più e poi pochi mesi dopo smentirsi. Queste cose non dovrebbero accadere. Vi faccio un altro esempio: la Regione Lombardia ha messo a disposizione 12 milioni di euro per poter cambiare le caldaie a biomassa inquinante, perché sappiamo che inquinano, con una tecnologia classificata con un nome che suona un po' beffardo, 5 stelle, e che permetterà di non inquinare. La Regione Lombardia ha messo a disposizione questa somma e sapete cosa è successo? Questi finanziamenti potranno andare a 1.505 dei 1.506 Comuni della Regione Lombardia, ma - udite - non al Comune di Milano, perché il sindaco Sala ha vietato l'applicazione di questa tecnologia.
2022-04-21	FdI	NastriGaetano	Ciò che manca oggi non è soltanto la strategia, ma anche la lungimiranza. Non avete approvato alcuna soluzione per quanto riguarda la promozione dell'autoproduzione e dell'autoconsumo di energia per famiglie e imprese. Bisogna incentivare l'efficientamento energetico degli edifici.
2022-04-21	FdI	NastriGaetano	Il vero incubo, soprattutto negli ultimi anni, è la realizzazione degli impianti FER (fonti energia rinnovabile), ma la mancanza di procedure snelle disincentiva gli investimenti nel nostro Paese. Non dimentichiamo che la Germania ha iniziato a correre, varando anche un piano importante per installare 20 gigawatt all'anno per i prossimi tre anni, che andrà ad accelerare per aumentare fino a 40 gigawatt fino al 2035. Stessa cosa sta facendo la Francia. E l'Italia? Nulla, e questo sicuramente è un demerito vostro.
2022-04-21	FdI	NastriGaetano	Non dimentichiamo che una buona parte degli uffici delle pubbliche amministrazioni è vecchia ed obsoleta. E io voglio denunciare, in quest'Aula, anche gli sprechi di riscaldamento nelle strutture pubbliche, di cui nessuno parla e che rappresentano un vero schiaffo a tutte quelle famiglie che oggi stentano ad arrivare a fine mese e che non sanno come pagare le bollette dell'energia.
2022-04-21	FdI	NastriGaetano	Siete davvero poco credibili e la dimostrazione risiede soprattutto nelle tematiche che state affrontando, che secondo voi sono le priorità. Parliamo del POS obbligatorio con relative sanzioni per chi non si adegua; della lotteria degli scontrini; dell'obbligo di fatturazione elettronica per coloro che addirittura rientrano nel regime forfettario. Anziché lavorare per risolvere i problemi dei cittadini e delle imprese, l'ultimo Consiglio dei ministri decide bene di rinviare a una data che non conosciamo, quindi non ben definita, gli interventi relativi all'energia. Ebbene, penso che peggio di così non possiate fare! Le imprese italiane, come sappiamo tutti - non lo dice Fratelli d'Italia - sono in grande affanno: il 30 per cento ha ridotto la propria produzione e nel giro di pochissimo, a detta di tutte le associazioni di categoria, i danni saranno incalcolabili.
2022-04-21	LN	PazzagliniGiuliano	Signor Presidente, membri del Governo, onorevoli colleghi, a scuola mi hanno insegnato che, cambiando l'ordine dei fattori, il risultato non cambia. Memore di quell'insegnamento - ahimè non recente - inverto il consueto andamento della dichiarazione di voto, anticipando all'inizio che il voto del Gruppo Lega-Salvini Premier-Partito Sardo d'Azione sarà favorevole. Questa inversione non dipende da desiderio di originalità o voglia di distinguermi in qualche modo, quanto piuttosto dalla determinazione di dare comunque un contributo alla conversione del decreto-legge in esame. La necessità di convertirlo entro il prossimo 30 aprile ha contratto i termini al punto tale che siamo arrivati in Aula senza relatore e senza la possibilità di migliorare il testo del provvedimento mediante la presentazione di emendamenti e tutti gli altri atti che di solito rientrano nelle prerogative di un parlamentare. Sia chiaro: non mi sto lamentando di questo. In passato ho sostenuto che non è il Parlamento italiano che può determinare l'andamento delle materie prime a livello mondiale, né decidere l'andamento dei mercati. L'unico elemento parzialmente in nostro controllo è il tempo, che però è fondamentale, perché ci consentirebbe di evitare che un provvedimento giusto e opportuno non sia efficace in quanto non tempestivo. Pertanto, plaudo alla tempestività dell'intervento ed evidenzio che la contrazione dei tempi è un elemento oggettivo imprescindibile. Sarebbe imperdonabile se questo decreto perdesse efficacia, quindi prendo atto dell'impossibilità di procedere diversamente e accetto il fatto che quest'Assise non potrà contribuire al miglioramento del provvedimento. Al contempo, però, desidero lasciare una traccia di quello che avremmo potuto fare per migliorare il provvedimento, che è indiscutibilmente necessario. Qualche collega ha censurato il presunto abuso della decretazione d'urgenza da parte del Governo, mentre in questo caso credo che nessuno potrebbe discutere in merito alla sussistenza di tutti i requisiti di necessità ed urgenza. Vorrei però andare oltre questa riflessione ed evidenziare che effettivamente - sì - tutti i requisiti sussistono, ma non avrebbero dovuto. L'Italia è stata anche la quarta economia mondiale, grazie - in parte o in gran parte - alla sua attività manifatturiera. Quella che è stata la quarta economia mondiale - e che comunque è una delle principali economie mondiali - non può e non deve farsi trovare impreparata di fronte a un'emergenza come questa. Serviva programmazione ed evitare di dover improvvisare, come purtroppo è stato fatto. Infatti, quando si improvvisa, si rischia di perseguire un sogno, ma non si realizza un obiettivo. In passato, sempre da questo scranno, ho evidenziato la differenza tra un obiettivo e un sogno: il sogno è intangibile (quello di andare sulla luna possiamo averlo tutti), ma non è concreto, mentre l'obiettivo è concreto, perché monitorabile, programmabile e scaglionato in fasi che possono essere attuate progressivamente e verificate nella loro attuazione. Qualche collega, anche in questa discussione, ha evidenziato la necessità di avere solo fonti rinnovabili. Quello è un bel sogno, che condivido, ma è - appunto - tale. Facciamo un parallelo e immaginiamo se il sogno di una mobilità interamente elettrica venisse attuato subito. Che cosa succederebbe, se tutto il nostro parco di autovetture circolanti divenisse domani elettrico? Immaginiamo un esodo di agosto normale, con file interminabili e la Protezione civile che spesso deve intervenire, rapportato a quello che sarebbe se tutte le macchine fossero elettriche. Ai normali e consueti elementi patologici che determinano quella situazione dovremmo infatti aggiungere una minore autonomia e un maggior tempo di ricarica dei mezzi, che mediamente supera la mezz'ora (se adesso servono cinque minuti per fare un pieno di benzina, per ricaricare per intero una macchina elettrica serve più di mezz'ora). Non dobbiamo quindi perseguire sogni, altrimenti rischiamo di rinnovare quell'errore che in passato ha fatto sì che scelte fondamentali per la nostra economia e per il nostro Paese venissero accantonate. Alcuni colleghi hanno ricordato il nucleare, ne potremmo ricordare tante altre, ma non è questo il momento. Quello che voglio evidenziare è che serve recuperare la visione non dico generazionale, com'era una volta, per cui si avviavano delle opere, pur sapendo che non se ne sarebbe visto il completamento, però quantomeno una programmazione di medio periodo: è indispensabile, altrimenti ci troveremo sempre a dover intervenire nelle emergenze e improvvisare. Detto questo, ricordo però a me stesso prima di tutto e ai colleghi perché questo provvedimento è così importante e lo faccio iniziando non tanto dal positivo che c'è, quanto piuttosto da quello che manca, per ripetere di nuovo che il Senato avrebbe potuto dare un contributo importante per migliorare questo provvedimento. In esso è contenuta una decisione che condivido appieno, quella della modifica all'articolo 142 del codice dei beni culturali e del paesaggio. La Lega da sempre chiede semplificazioni: l'ha fatto per il codice degli appalti e sulle procedure amministrative, lo fa su ogni tema; in questo caso specifico, a mio avviso, la scelta utile e opportuna è stata quella di prevedere, appunto, una semplificazione per gli interventi che potrebbero beneficiare del superbonus ricadenti nelle fattispecie previste all'articolo 142. Adesso mi rivolgo al Governo, perché la mancanza di tempo impedirà a noi di intervenire oggi e in un futuro imminente, ma non impedirebbe al Governo di intervenire in un provvedimento successivo. Invito quindi i colleghi di Governo a prestare particolare attenzione a questo punto, perché è una richiesta di intervento. È utile e opportuno, come dicevo, prevedere semplificazioni e maggiori possibilità di intervento relativamente al suddetto articolo 142. A mio avviso, è stata una scelta sbagliata escludere da queste possibilità l'articolo 136. Per i colleghi che magari volessero avere un'idea un po' più chiara di che cosa sto dicendo, l'articolo 142 del codice dei beni culturali e del paesaggio si riferisce alle aree tutelate per legge; ora, finalmente, è possibile nell'intervento anche modificare parzialmente la sagoma e i volumi dell'edificio, perché è assurdo che si benefici di un contributo pubblico e non si possa migliorare l'edificio. Questo però andrebbe fatto anche per le fattispecie di cui all'articolo 136, che sono gli immobili e le aree di notevole interesse pubblico. Immagino che nella discussione alla Camera si sia dibattuto di interessi contrapposti ed esigenze prevalenti e che quindi, per una qualche motivazione oggettiva, magari riferibile alle principali città italiane, si sia deciso di escludere l'articolo 136 da queste possibilità. Ricordo però che per i Comuni terremotati l'esclusione dell'articolo 136 si concretizza in un limite importante, enorme, un ostacolo alla ricostruzione. Più volte ho evidenziato che nell'attribuzione delle priorità nell'azione di Governo avremmo dovuto operare come fanno i medici in un Pronto soccorso, quando attribuiscono i codici: il codice rosso non si dà al malato sano che ha un taglietto piccolo in un braccio; si dà al malato che rischia di morire o comunque al malato grave. La stessa cosa il Governo e il Parlamento avrebbero dovuto fare nella loro azione, appunto, di Esecutivo e Legislativo: avremmo dovuto dare un codice rosso e delle priorità a chi rischia di morire. In questo caso, portando il parallelo alla discussione odierna, lo avremmo dovuto dare ai Comuni terremotati che avrebbero potuto e dovuto beneficiare delle possibilità che adesso hanno le fattispecie rientranti nell'articolo 142, estendendo questo intervento all'articolo 136. Il mio è quindi un accorato invito al Governo a provvedere subito, perché il Parlamento potrebbe farlo in un prossimo provvedimento, ma non sappiamo quando ci sarà. Il Governo potrebbe farlo subito. Vi chiedo quindi, per favore, a nome di tutte quelle persone, di intervenire in maniera tempestiva. Vedo che il tempo a mia disposizione è purtroppo quasi terminato. Mi limito a ricordare che di motivi per votare favorevolmente questo provvedimento ce ne sono tanti, non ultimi gli 8 miliardi, 6 dei quali destinati a combattere il caro energia, tema che da subito la Lega ha portato all'attenzione delle Assemblee parlamentari, ma anche della ribalta nazionale. C'è un intervento in questo senso e quindi il nostro voto sarà convintamente favorevole, perché si tratta di un provvedimento, seppur non definitivo e completo, molto utile al Paese.
2022-04-21	LN	PepePasquale	Inoltre c'è un altro aspetto importante. È stata considerata la previsione dell' import di gas, ma, per quanto ci riguarda, sicuramente un'attenzione notevole deve essere data anche alla produzione di gas all'interno del nostro stesso Paese. Cosa si ottiene con questo approccio pragmatico, responsabile e di buon senso? Si sostengono le famiglie, che possono crescere e fondarsi con serenità e in sicurezza, perché, se ci affidiamo alla tecnologia, non mettiamo a rischio né la salute delle persone, né la salubrità dell'ambiente che ci circonda. Si sostengono le imprese, che possono avvantaggiarsi di un nuovo cambio di passo e di marcia grazie alla prospettiva di una nuova tecnologia. Un sostegno concreto - lo ribadisco anche in questa sede - va dato inoltre ai Comuni, perché, se non vengono sostenuti dal punto di vista del costo dell'energia, del gas e non solo, inevitabilmente andranno in affanno per una più scarsa qualità dei servizi e ci sarà un inevitabile aumento delle tasse a carico dei cittadini. E questo oggi non possiamo e non dobbiamo permetterlo.
2022-04-21	LN	PepePasquale	Questo è un tema, come capita in altri ambiti, che la politica deve affrontare, come sta accadendo, sotto due punti di vista: in primo luogo dal punto di vista della contingenza e, in secondo luogo, dal punto di vista della prospettiva e del futuro. Cosa è stato fatto sulla contingenza? È stato emanato un provvedimento in grado di limitare l'aumento del costo dell'energia e del gas per quanto riguarda le famiglie, le imprese e gli enti locali, con uno stanziamento importante. Per quanto ci riguarda, probabilmente, se dovesse servire un altro stanziamento questo Governo e questo Parlamento non potranno che agire in questa direzione.
2022-04-21	LN	PepePasquale	Signor Presidente, sottosegretario Gava, colleghe e colleghi, il caro prezzi, in questo caso il caro prezzi che riguarda il costo dell'energia e del gas, si sta facendo sentire pesantemente sulle famiglie italiane e, allo stesso tempo, sta frenando la crescita. Da un lato mette in difficoltà le famiglie e dall'altro impedisce a chi fa impresa di andare avanti, di crescere e di svilupparsi. È di ieri la previsione del Fondo monetario internazionale secondo la quale il PIL in Italia nell'anno corrente si attesterà intorno al 2,3 per cento, a differenza dell'anno scorso, quando si è attestato al 6,6 per cento. Una delle cause che determina questa discrasia in negativo è proprio la dipendenza energetica dell'Italia da altri Paesi.
2022-04-21	M5S	CioffiAndrea	Parlavamo dei future. Forse bisognerebbe intervenire a un livello un po' più alto. Forse dovremmo iniziare a pensare a un mercato in cui la finanza sia meno dominante. Potremmo farlo, se andassimo davanti all'Organizzazione mondiale del commercio a spiegare che la finanza dev'essere limitata. È un sogno? È un'utopia? Ma senza utopia la politica a che serve? Senza la voglia di determinare un qualcosa di concretamente difficile, un sogno che non si è ancora realizzato, ma che si può e si deve realizzare, perché facciamo politica? Quando interveniamo su queste questioni, produciamo un effetto diretto sulla vita delle persone. Ho sentito qualcuno parlare di energia nucleare. Probabilmente non sa di che parla, perché l'energia nucleare ha un costo talmente elevato che non ha senso parlarne. Per non parlare poi del nucleare di quarta generazione, che è un'utopia, quella sì, e sbagliata, perché non è sana. È solo morte.
2022-04-21	M5S	CioffiAndrea	Signor Presidente, oggi parliamo di un intervento sul grande amento dei costi energetici che i cittadini e le imprese stanno subendo. Pensiamo a quanto ci ricordava Adam Smith sulle teorie del libero mercato, quando diceva che la famosa mano invisibile avrebbe regolato il mercato in modo che il perseguimento del profitto da parte tutti gli operatori del mercato avrebbe prodotto un benessere diffuso. Tutto questo, se confrontato con la speculazione che abbiamo visto, per esempio, sul prezzo del gas, ci fa capire che, forse, le teorie neoliberiste che per tanti anni hanno permeato il modo di pensare degli economisti sono fallite - dobbiamo pur avere il coraggio di dirci determinate cose - perché in realtà il mercato è dominato da interessi diversi. Quando vediamo, per esempio, com'è stato ricordato, che il prezzo del gas è dominato dai future che sono scambiati sulla borsa olandese da Gasunie, che - ricordiamolo - è per il 100 per cento di proprietà dello Stato olandese, e che il volume dei future trattati è dieci volte superiore al volume del gas realmente esistente sul mercato, capiamo bene che tutto questo rappresenta una sconnessione completa tra l'economia reale e l'economia finanziaria. Questo fa molto male alle persone, ai cittadini e alle imprese. Pensiamo al mercato delle rinnovabili, di cui si è parlato: bene, in questo provvedimento si prevedono azioni concrete che servono a svincolare l'utilizzo e la messa in campo di sistemi di energia rinnovabile - per esempio, vediamo che l'installazione dei pannelli fotovoltaici sui tetti oramai è edilizia libera, e questo aiuta molto - dobbiamo però anche ricordarci che, se non stiamo attenti, facciamo degli errori. E uno degli errori che voglio ricordare, per esempio, è relativo a chi produce pannelli fotovoltaici nel mondo. I dati del 2020 ci fanno capire come quasi il 90 per cento della produzione di pannelli fotovoltaici nel mondo sia collocata nel Sud-Est asiatico: la Cina detiene il 70 per cento del mercato mondiale; il secondo Paese è il Vietnam, tanto per dirne uno. Insomma, quando andiamo a installare pannelli fotovoltaici e non siamo in grado di produrne, pannelli fotovoltaici non facciamo altro che andare a incentivare un'industria non europea; dobbiamo quindi stare molto attenti alle azioni che perseguiamo. Quando sosteniamo di voler differenziare il flusso del gas che arriva in Italia e in Europa, dominato, come sappiamo, dal gas russo, che fornisce all'Europa 155 miliardi di metri cubi annui, di cui 142 via tubo e 13 via nave, diciamo di farlo per mettere in difficoltà la Federazione Russa. Anche in questo caso dovremmo fare un ragionamento attento: gli utili che produce Gazprom ogni anno, sempre secondo i dati del 2020, sono circa 55 miliardi di dollari, 45 dei quali generati con la vendita in Europa e 10 sul mercato asiatico. Se vediamo invece il rapporto debito-PIL della Federazione Russa, ci accorgiamo che è pari al 18 per cento. Cosa significa? Se si dovessero ripianare con il debito pubblico gli utili di Gazprom, basterebbe aumentare il debito pubblico di circa il 2 per cento. Il 18 per cento di debito pubblico della Federazione Russa è uno dei più bassi del mondo. Allora, quando facciamo questi ragionamenti, è giusto da un punto di vista assolutamente etico non rifornirci più dalla Federazione Russa, ma non produciamo un effetto economico deterrente nei suoi confronti. Dobbiamo quindi stare attenti quando facciamo i ragionamenti, anche perché, se poi andiamo a comprare il gas da altri mercati, come ad esempio in quello statunitense, ci accorgiamo che lo possiamo comprare direttamente dai produttori statunitensi o tramite intermediari. La cosa strana è che i tre più grandi intermediari operanti hanno la sede fiscale in Olanda e, quando compriamo il gas dagli intermediari, lo paghiamo cinque volte il prezzo che lo pagheremmo se lo comprassimo direttamente dai produttori americani. Ancora una volta, vediamo che molto di questo mercato del gas si fa in Olanda. L'interesse che i cittadini europei vogliono perseguire è strategico per i cittadini europei? Siamo sicuri di fare la cosa giusta, quando prendiamo determinate decisioni? Dobbiamo stare veramente molto attenti, quando agiamo, a qual è l'interesse dell'Europa. Quello che dobbiamo focalizzare, infatti, è solo l'interesse dell'Europa.
2022-04-21	M5S	LanziGabriele	In conclusione, con pragmatismo, posso dirmi in parte soddisfatto per l'approvazione della riformulazione di un emendamento che ho presentato nel corso della prima lettura del provvedimento alla Camera, ascoltando il grido d'allarme di uno dei settori che ha risentito maggiormente dell'aumento dei costi del gas. Mi riferisco alle imprese del settore ceramico, eccellenze del made in Italy e in particolare dell'Emilia-Romagna, che, a causa del caro energia, rischiano di trovarsi costrette a prendere decisioni drastiche, riducendo o addirittura sospendendo la propria produzione, nonostante vi siano ordini da evadere. In ballo ci sono centinaia di aziende, di marchi storici che portano il nome del nostro Paese in alto del mondo, ma anche migliaia di posti di lavoro. In un contesto così difficile, non possiamo in alcun modo permetterci ricadute economiche e occupazionali. Pertanto, invito il Governo a considerare le misure in favore delle imprese energivore contenute nel decreto-legge in discussione soltanto come un primo passo, che necessita di un immediato seguito con misure straordinarie in grado di sostenere il settore, come si fa in Spagna, perché senza un intervento ne subirebbe la concorrenza, non riuscendo a sostenere i prezzi di mercato. Detti impegni, peraltro, sono stati messi nero su bianco con un nostro ordine del giorno, che è stato accolto, con il quale il Governo si è impegnato a introdurre ulteriori misure transitorie di sostegno al settore. Non vorrei che si desse valore solamente agli ordini del giorno che parlano di armi. Non si può più temporeggiare, fate presto. Noi ci siamo e vi incalzeremo.
2022-04-21	M5S	LanziGabriele	Signor Presidente, ci troviamo oggi a votare il cosiddetto decreto bollette, con il quale è stato introdotto un primo pacchetto di misure volte a contenere lo straordinario aumento dei costi dell'energia elettrica e del gas naturale. Il fenomeno ha generato una vera e propria emergenza che sta colpendo indistintamente tutti, famiglie e imprese. La posizione mia e del MoVimento 5 Stelle non può che essere favorevole, quando si parla di misure di sostegno ai cittadini e al tessuto produttivo. Siamo stati i primi a chiedere al Governo di intervenire con misure straordinarie, ricorrendo finanche a un nuovo scostamento di bilancio.
2022-04-21	M5S	SantilloAgostino	Non esiste altro modo! A chiederci l'intervento sulle fonti rinnovabili di energia è proprio quel 15 per cento di cittadini che, nel primo bimestre, non ha avuto i soldi per pagare le bollette dell'energia elettrica. C'è povertà energetica del nostro Paese: il 15 per cento degli italiani, già prima della pandemia e della guerra, viveva in povertà energetica e questi numeri sono drammaticamente destinati ad aumentare. Se non interveniamo sulle fonti energetiche, quella gente non saprà come pagare bollette ancora più salate e ancora più costose. Basta dare un'occhiata al bilancio energetico nazionale per capire a che punto siamo con lo sviluppo delle fonti rinnovabili in Italia. Oggi, il nostro approvvigionamento da fonti rinnovabili avviene per il 20 per cento, mentre la fa sempre da padrone l'utilizzo di petrolio e di metano, che va ben oltre il 33-35 per cento.
2022-04-21	M5S	SantilloAgostino	È vero che, parlando del contenimento dei costi dell'energia, va bene intervenire, come prevede il decreto-legge al nostro esame, con l'annullamento degli oneri generali di sistema per le utenze elettriche o, ancora, riducendo le aliquote dell'IVA sulle forniture di gas metano. Quindi, alleviare il costo per i cittadini italiani e per le imprese funziona, ma sappiamo molto bene che non può bastare, perché va in primo luogo rimarcato che un contenimento dei costi si può avere soltanto se abbiamo un risparmio concreto nell'utilizzo delle fonti energetiche: occorre quindi consumare di meno. In secondo luogo, dobbiamo far sì che il nostro Paese non dipenda più energeticamente da altri Paesi e tutto questo si può ottenere soltanto in un modo, onorevoli colleghi, ovvero con l'utilizzo delle fonti rinnovabili di energia.
2022-04-21	PD	CominciniEugenio	Infine (ma non da ultimo), non bisogna dimenticare che il gas, come ogni commodity, è scambiabile sui mercati finanziari attraverso strumenti come futures e derivati, il che genera quotidianamente un prezzo finanziario disancorato dallo scambio materiale di energia. Il gas si quota come le azioni di una società, che salgono e scendono secondo logiche diverse da quelle industriali, e può raggiungere, come appunto si è verificato, picchi molto rilevanti, disancorati dalle quantità prodotte e scambiate. Il Governo è dunque intervenuto con determinazione nel tentativo di ridurre i pesanti effetti critici degli aumenti del costo del gas, mentre ancora poco in Europa si è potuto fare per fronteggiare la speculazione finanziaria cui ho accennato. Su questo sarà importante che sia l'Europa stessa a poter prendere decisioni, che possano limitare la fluttuazione così forte che il prezzo del gas ha avuto. Il testo del decreto-legge emanato dal Governo, poi modificato dalla Camera dei deputati nell' iter di conversione in legge e che oggi discutiamo contiene misure importanti, alcune delle quali hanno già visto dei seguiti nel decreto-legge taglia prezzi, ora in discussione nelle Commissioni 6ᵃ e 10ᵃ del Senato. Il decreto-legge dispone l'azzeramento di oneri di sistema elettrici e del gas per il secondo semestre del 2022 e conferma il taglio dell'IVA sul gas. C'è la novità della rendicontazione da parte di ARERA sulle risorse stanziate per il taglio degli oneri generali delle bollette; la rendicontazione dovrà riguardare in particolare le disponibilità in conto residui trasferite alla cassa per i servizi energetici ed ambientali e distinguendo tra comparto elettrico e settore del gas. La rendicontazione dovrà essere trasmessa da ARERA al Ministero della transizione ecologica, al Ministero dell'economia e delle finanze e alle Commissioni parlamentari entro il 16 maggio. La norma prevede inoltre una rendicontazione a decorrere dal 1° giugno 2022 ed entro trenta giorni dalla data di entrata in vigore di ulteriori misure di contenimento degli effetti degli aumenti dei prezzi e un'altra con cadenza annuale. Il Ministero della transizione ecologica dovrà poi predisporre la strategia nazionale contro la povertà energetica; la strategia dovrà prevedere la fissazione di obiettivi indicativi periodici al fine di elaborare a livello nazionale misure strutturali e di lungo periodo ed integrare tutte le azioni in corso a quelle programmate nelle diverse politiche pubbliche per contrastare in modo omogeneo ed efficace il fenomeno. Il decreto riconosce alle imprese energivore che hanno subito un significativo incremento del relativo costo un contributo straordinario sotto forma di credito d'imposta pari al 20 per cento delle spese sostenute per la componente energetica acquistata ed effettivamente utilizzata nel secondo trimestre del 2022. Il bonus è riconosciuto anche in relazione alla spesa per l'energia elettrica prodotta e autoconsumata dalle imprese energivore nel secondo trimestre del 2022. È una prima importante misura, ci sono dei seguiti nel cosiddetto decreto taglia prezzi che citavo prima e la discussione che faremo qui in Senato su quel provvedimento potrà apportare ulteriori riconoscimenti. Una misura analoga riguarda anche le imprese a forte consumo di gas naturale, cui va un contributo straordinario sotto forma di credito di imposta pari al 15 per cento della spesa sostenuta per l'acquisto del gas consumato nel primo trimestre solare dell'anno 2022 per usi energetici diversi dagli usi termoelettrici. È stato poi dato via libera ad una ridefinizione importante del mercato elettrico, con la possibilità per il Gestore dei servizi energetici (GSE) di ritirare e acquistare energia da fonti rinnovabili mediante la stipula di contratti di lungo termine di durata pari almeno a tre anni. L'energia acquistata dal GSE sarebbe poi ceduta ad un prezzo fissato da un decreto ministeriale del Ministero della transizione ecologica in via prioritaria a grandi aziende, piccole e medie imprese e a clienti delle isole maggiori. Sempre sul fronte delle energie da fonti rinnovabili, il decreto prevede misure per lo sviluppo di tali fonti e per il contenimento dei prezzi energetici. Si interviene sulla disciplina relativa ai criteri in base ai quali un cliente finale diviene autoconsumatore di energia rinnovabile. In particolare viene introdotta un'ulteriore ipotesi relativa alla produzione e all'accumulo di energia elettrica rinnovabile per il proprio consumo da realizzare con impianti da fonti di energia rinnovabile ubicati presso edifici o in siti diversi da quelli presso i quali l'autoconsumatore opera, escludendo l'allacciamento di utenze diverse da quella dell'unità di produzione e dell'unità di consumo. Si eleva poi da tre a quattro il numero di cessioni effettuabili con riferimento ai crediti di imposta. In particolare viene prevista la facoltà di un'ultima cessione da parte delle sole banche a favore dei soggetti con i quali abbiano concluso un contratto di conto corrente. Le norme si applicano alle comunicazioni della prima cessione del credito e dello sconto in fattura inviate all'Agenzia delle entrate a partire dal 1° maggio 2022. Il decreto interviene su molti altri fronti, ho citato solo i passaggi più importanti. Le difficoltà pesantissime a cui il decreto pone un primo rimedio - non dobbiamo nascondercelo - sono frutto di tensioni internazionali sulle quali il nostro Paese ha preso posizioni chiare e rispetto alle quali credo che tutte le forze politiche non dovrebbero più avere alcun tipo di tentennamento ed essere determinate nel sostenere e riconoscere questa azione in maniera chiara. Tali tensioni internazionali stanno comportando l'impoverimento di famiglie e imprese non soltanto nel nostro Paese. Non possiamo permetterci che le tensioni geopolitiche internazionali e gli effetti economici provochino la sfiducia dei cittadini nelle istituzioni democratiche. Lunedì festeggeremo il 77° anniversario della Liberazione dal nazifascismo, un fatto storico che sta alla base della nostra stessa convivenza civile repubblicana, ma anche un'esperienza che rievoca fatiche e drammi. La storia ci insegna che non possiamo arretrare sulla difesa dei principi e sul mantenimento del sostegno a chi ha più bisogno. Il Governo e la maggioranza proseguano il loro impegno per sostenere il Paese in questo momento complicato: nessuno si deve sentire solo in questa difficile fase. È il nostro impegno e lo porteremo avanti con determinazione.
2022-04-21	PD	CominciniEugenio	Signor Presidente, il testo del decreto-legge da convertire in legge che ci apprestiamo a votare contiene misure urgenti per il contenimento dei costi dell'energia elettrica e del gas naturale, per lo sviluppo delle energie rinnovabili e per il rilancio delle politiche industriali. Esso è frutto di un primo intervento del Governo, datato 1° marzo scorso, teso a limitare i rincari delle bollette conseguenti agli ingenti aumenti del gas.
2022-04-21	PD	FerrazziAndrea	Leggo testualmente le conclusioni della comunicazione RePower EU: «Gli sviluppi osservati negli ultimi mesi sui mercati dell'energia» quindi si riferisce anche alla crisi ucraina «, in particolare il cambiamento drastico verificatasi nelle ultime settimane sul versante della sicurezza, impongono un'accelerazione netta della transizione verso l'energia pulita così da aumentare l'indipendenza energetica dell'Europa». L'Europa non ha materie proprie; ormai le fonti sono quasi tutte esaurite, c'è qualcosa nel Mare del Nord, fondamentalmente di proprietà della Norvegia, che non fa parte dell'Unione europea e che in pochi mesi ha avuto un vantaggio di 150 miliardi a fronte di 5 milioni di abitanti. Vogliamo continuare con queste politiche o vogliamo parlare di politiche di riequilibrio, di transizione, di giustizia sociale, di abbattimento dei costi, di abbattimento delle emissioni, di sicurezza energetica, che vuol dire sicurezza geopolitica per uscire dai ricatti? È giusto, infatti, uscire dal ricatto di Putin, ma non possiamo metterci strutturalmente e nel tempo nelle mani dei ricatti di Paesi come l'Angola, il Congo, l'Algeria e poi vediamo chi
2022-04-21	PD	FerrazziAndrea	Signor Presidente, colleghe e colleghi, la situazione attuale meritava un decreto di questo tipo, molto impattante e molto importante. Il nostro Paese, attraverso l'azione del Governo, nel 2021 era riuscito a compiere un'opera eccezionale, con una crescita del prodotto interno lordo superiore al 6 per cento, una delle migliori performance a livello occidentale, e certamente la crisi ucraina, con tutti i suoi - chiamiamoli così - derivati, ha posto un momento di inciampo rispetto a questa crescita, che dunque deve essere affrontato politicamente con grandissima decisione. E questo decreto interviene prontamente, con risolutezza e con decisioni anche molto radicali. Signor Presidente, non voglio entrare nella discussione dei 43 articoli che costituiscono il decreto nella sua interezza, che sono già stati esaminati anche nel dibattito di questa mattina. Voglio piuttosto fare una riflessione sull'impostazione generale, sulla filosofia di fondo e, soprattutto, sulla prospettiva che dobbiamo costruire anche attraverso questo decreto. Certamente il primo passo è prendere atto del fatto che ci sono innumerevoli imprese e milioni di famiglie del nostro Paese che stanno subendo le conseguenze devastanti dello scellerato attacco all'Ucraina da parte di Putin, una responsabilità politica assoluta che ha delle conseguenze in tutto l'Occidente, anzi, in tutto il mondo, per cui giustamente a livello generale - in particolare da parte delle singole Nazioni - si sta cercando di intervenire. Questo decreto fa proprie dunque una serie di opzioni fondamentali per aiutare i cittadini e le famiglie e per sostenere le imprese in maniera trasversale, perché l'aumento dei costi del gas e dell'energia in generale è tanto sconsiderato quanto, per certi versi, imprevisto. Parliamoci chiaro: l'aumento dei prezzi dell'energia non è collegato solamente alla crisi ucraina; si era determinato già precedentemente, negli ultimi mesi del 2021. Non c'è alcun dubbio che sono intervenuti elementi fortemente speculativi. Le imprese che lavorano con il gas, con il petrolio, diciamo generalmente con le commodity fossili anche per la produzione dell'energia elettrica - e sappiamo che il nostro Paese produce quasi più del 40 per cento dell'energia elettrica bruciando queste commodity - in Italia, dove sono pochissime, hanno avuto un extra -reddito, un extra -utile di 40 miliardi di euro negli ultimi cinque mesi. A livello europeo è stata fatta una stima che ammonterebbe ad almeno 200 miliardi di euro, per cui è assolutamente corretto redistribuire questi utili che, come abbiamo già detto, non nascono da una capacità gestionale dell'impresa stessa, ma da elementi speculativi che nella quasi totalità dei casi sono certamente esogeni rispetto a queste imprese, ma dei cui benefici le imprese godono. È corretta dunque, come dicevo, una redistribuzione. L'Autorità di regolazione per energia reti e ambiente (ARERA) aveva proposto un contributo del 40 per cento; noi stiamo operando in quella direzione. Voglio ricordare che il Partito Democratico è stato il primo dell'arco costituzionale a presentare un emendamento in questa direzione nel decreto sostegni- ter. Il Governo ci ha chiesto di ritirarlo, dicendo che avrebbe inserito il contenuto di quella proposta in un altro provvedimento e lo ha fatto in questo decreto. È un primo passo un contributo del 10 per cento. Il totale dell'ultimo decreto Ucraina 2, chiamiamolo così, che stiamo discutendo in Commissione, viene finanziato, per esempio, esattamente in questo modo. È in questa direzione che dobbiamo procedere, chiedendo cioè un contributo a tutte le imprese che hanno avuto extra -utile e distribuendolo alle famiglie e alle imprese che stanno pagando un prezzo sconsiderato. Tuttavia, signor Presidente, colleghi e colleghi, dobbiamo guardare anche oltre il contingente, aiutando chi è in difficoltà, ma costruendo anche una prospettiva di crescita. È di ogni evidenza che l'elemento centrale è la costituzione finalmente di un'autonomia energetica del nostro Paese, che si realizza essenzialmente all'interno di politiche integrate a livello europeo. Non può esserci alcun Paese che riesce a reggere da solo l'urto di un mercato internazionale sul prezzo del gas, delle materie prime e via dicendo. La spinta del nostro Governo e del Parlamento verso l'integrazione è dunque assolutamente fondamentale. Invito tutti a leggere l'ultima comunicazione sull'energia della Commissione europea al Parlamento europeo, al Consiglio europeo, scritta e inviata l'8 marzo (poco più di un mese fa) e intitolata RePower EU, che sarà la piattaforma fondamentale per tutte le operazioni in campo energetico che l'Europa si accinge a fare nel corso prossimi anni. La filosofia di fondo di quell'intervento è esattamente quella ripresa nel decreto-legge in esame. Vorrei essere chiaro, perché c'è chi sembrava quasi felice della crisi energetica: ricordo infatti alcuni interventi anche all'interno di quest'Aula di qualche settimana fa, dicendo che era ora di mettere al bando la rigenerazione, di superare tutta la questione del green, non capendo che invece va fatto esattamente l'opposto.
2022-04-26	FdI	LaPietraPatrizioGiacomo	Signor Presidente, onorevole Sottosegretario, colleghi senatori, è innegabile che stiamo vivendo un momento particolarmente complesso, che per molteplici cause impatta in maniera negativa sul sistema agricolo e non solo. Un conflitto è in atto sul territorio europeo fra Ucraina e Russia; una situazione economica, già di per sé drammatica a causa della pandemia, negli ultimi anni ci ha colpito in maniera drammatica sul piano sanitario, con conseguenze negative anche sul settore produttivo; il cambiamento climatico provoca eventi sempre più estremi. In questo contesto si innestano regole, leggi e direttive fatte in momenti diversi, in momenti in cui la normalità - se così vogliamo chiamarla - poteva permettere di fare scelte che oggi purtroppo dobbiamo avere il coraggio - e, aggiungo, la saggezza - di cambiare per non peggiorare ancora di più la situazione. L'atto in discussione va in questa direzione. Fondamentalmente chiediamo al Governo di rimandare di due anni l'entrata in vigore delle regole di attuazione del deflusso ecologico dei corsi d'acqua, in sostituzione del deflusso minimo vitale, che - lo voglio sottolineare - comunque rimane in vigore. Non ripercorro la storia amministrativa delle varie disposizioni, mi limito soltanto a segnalare come in questo contesto sia indispensabile tale atto per non precludere ulteriormente il prelievo di acqua. Occorre dare delle priorità e avere responsabilità. Sia ben chiaro che abbiamo a cuore l'ambiente e l'ecosistema dei corsi d'acqua, tant'è che le regole del deflusso minimo vitale ci sono e restano, ma oggi dobbiamo fare i conti con una situazione mutata. Occorre quindi capire i motivi di questa richiesta e di questo atto. Abbiamo detto come la concomitanza di alcune situazioni stia creando una tempesta perfetta per la gestione del sistema idrico nazionale. La pandemia ha creato non pochi problemi, bloccando per due anni la maggior parte degli interventi ordinari e straordinari. A causa delle norme sanitarie molti uffici sono stati chiusi o con personale ridotto; progettualità sospese; tutto rallentato per concentrarsi giustamente sull'emergenza sanitaria. Però adesso dobbiamo recuperare il tempo perduto. L'aggressione russa all'Ucraina ha provocato un aumento esponenziale dei costi dell'energia e delle materie prime. Le sanzioni hanno provocato un impatto negativo anche sulle nostre aziende, a cui dobbiamo cercare di dare risposte concrete. Oggi l'Europa si accorge che non esiste una sovranità alimentare. L'Italia si accorge di quanto sia dipendente dalle importazioni, quindi si è deciso giustamente di aumentare gli ettari coltivati e per questo occorre conseguentemente più acqua. I cambiamenti climatici ormai sono caratterizzati da eventi straordinari e improvvisi, a volte con eccesso di precipitazioni, a volte con periodi di siccità prolungata, come quello che stiamo vivendo adesso, con mesi di siccità e un periodo invernale che ha visto poco innevamento e che, stanti le previsioni, continuerà con un'estate con precipitazioni scarse, aggravando ancora di più la situazione. In tutto questo si innesta l'entrata in vigore del deflusso ecologico: un'ulteriore criticità normativa che al momento va rimandata. In Commissione abbiamo capito le conseguenze dell'entrata in vigore di questo principio e dopo aver audito, in poco più di due mesi, molti soggetti, abbiamo redatto questo documento da sottoporre al parere dell'Assemblea per impegnare il Governo in alcune azioni da attuare per approfondire l'impatto dell'entrata in vigore delle regole del deflusso ecologico, ma sostanzialmente a prorogare di due anni dall'entrata in vigore di queste regole e a fare ulteriori approfondimenti in merito, anche in prospettiva delle problematiche sopra descritte, in modo da rendere il tutto più sostenibile. Certo, la gestione delle risorse idriche, che investono comparti differenti fra loro - dall'irrigazione agricola all'uso civile, dall'uso artigianale-industriale alla produzione di energia elettrica (ricordo che negli ultimi mesi la produzione di energia idroelettrica è calata del 50 per cento a causa della siccità in atto) e, non ultima, la salvaguardia dell'ambiente - non può basarsi solo sulla problematica dell'oggetto di questo documento, ma dovrebbe avere un più ampio spettro di azione, con una cabina di regia che possa meglio coordinare tutti gli attori coinvolti nella gestione delle risorse idriche: dalle Regioni alle autorità di bacino, dagli ambiti territoriali ai Comuni, dalle società titolari delle reti ai consorzi. Presidente, mi permetta di fare una riflessione che riguarda in particolare i lavori parlamentari e la gestione degli stessi da parte del Governo, poco attento - uso un eufemismo - non solo alle proposte dell'opposizione, ma ai lavori delle stesse Commissioni. Ad ottobre 2020, in Commissione agricoltura, abbiamo approvato all'unanimità, se non vado errato, la relazione sull'affare assegnato relativo alle problematiche concernenti i consorzi di bonifica ed irrigazione e colgo l'occasione per ringraziare il relatore di allora, senatore Trentacoste, del lavoro fatto. In quella relazione si impegnava il Governo su diversi punti e cito i più rilevanti: il rilancio del ruolo strategico dei consorzi di bonifica e irrigazione nella gestione e nella difesa del territorio e delle sue risorse nel contrasto al rischio idrogeologico e nel supporto all'agricoltura nazionale; una revisione e un rafforzamento del modello di governo dei consorzi che consolidi il ruolo dell'agricoltore e dei beneficiari diretti delle attività consortili; l'emanazione di provvedimenti volti al potenziamento del Piano nazionale invasi, al fine di completare i lavori di esecuzione delle opere già parzialmente realizzate; predisporre lo studio di un piano di dragaggio degli invasi e di cura dei corsi d'acqua che consenta di recuperare il volume di raccolta idrica. Tutte azioni che, se messe in campo, oggi ci avrebbero permesso di affrontare il problema idrico sicuramente con maggiore tranquillità. Tutto questo non è stato possibile farlo, quella relazione non è arrivata in Aula e quindi non abbiamo potuto dare questi indirizzi che sarebbero stati fondamentali oggi per risolvere il problema della questione idrica. Parimenti - per fare un ulteriore accenno - se si fosse portato in Aula l'affare assegnato sui danni all'agricoltura, approvato in Commissione, forse l'emergenza sulla PSA si sarebbe potuta affrontare in maniera differente. Presidente, la politica - lo dico al rappresentante del Governo - deve anche prevenire e non può affrontare solo le emergenze quando le stesse possono essere invece previste. Dico ciò anche per stigmatizzare come questa maggioranza eterogenea rinuncia a discutere provvedimenti non solo di buonsenso, ma anche necessari, pur di garantire il precario equilibrio fra le varie forze politiche che la compongono. Noi di Fratelli d'Italia, come sempre, diamo il nostro contributo e garantiamo il nostro appoggio a tutti quei provvedimenti che riteniamo utili e necessari per la Nazione. Per tutti questi motivi, annuncio, come già espresso in Commissione, il voto favorevole del Gruppo Fratelli d'Italia.
2022-04-26	LN	BergesioGiorgioMaria	Nonostante copra il 70 per cento del nostro pianeta, l'acqua è una risorsa finita e insostituibile. Gli utilizzi idrici in Italia sono i seguenti: il 54 per cento a fine agricolo e irriguo; il 28 per cento civile e potabile; il 20 per cento industriale e il 5 per cento energetico. L'Italia è al secondo posto in Unione europea per prelievi di acqua a uso potabile con circa 152 metri cubi annui pro capite, cioè due volte di più rispetto alla media europea ed è al primo posto al mondo e in Europa per consumi di acqua minerale in bottiglia, con un consumo pro capite pari a 200 litri annui, nonostante una qualità dell'acqua italiana fornita dalla rete molto elevata e riconosciuta in gran parte del mondo. Senza acqua non può esserci vita e non può esserci agricoltura. In Italia l'85 per cento delle colture agroalimentari è irriguo; la disponibilità della risorsa acqua è quindi essenziale per mantenere in vita il sistema agricolo di qualità, senza il quale è a rischio la competitività del made in Italy agroalimentare e la vitalità di gran parte dei nostri territori. L'acqua genera un quinto del prodotto interno lordo nazionale, ma l'Italia è agli ultimi posti in Unione europea per investimenti nel settore idrico; gli investimenti sulla rete idrica sono pari a una media di 40 euro per abitante all'anno, contro gli oltre 100 euro per abitante della media europea. L'incremento stimato della capacità di invaso necessario al Paese per sopperire alle esigenze idriche nel periodo di scarsità è di 5 miliardi di metri cubi. Nell'ottica di una gestione sostenibile della risorsa acqua, così come chiede anche l'Unione europea, occorre promuovere progetti e interventi che tengano conto delle specificità dei territori per lo più fragili delle nostre Regioni, nonché incentivare una gestione flessibile dei deflussi ecologici e incoraggiare l'evoluzione del comparto agricolo verso un modello che preveda l'impiego di più efficienti tecniche irrigue. Soprattutto è di fondamentale importanza la realizzazione di invasi che consentano, da un lato, di fronteggiare l'indisponibilità delle risorse idriche e, dall'altro, di tutelare il territorio in caso di eventi estremi, come le alluvioni che ormai sempre più frequentemente devastano la nostra penisola. La transizione ecologica negli utilizzi della risorsa idrica - percorso dettato dalle strategie comunitarie e che abbiamo molto chiaro - richiede da parte della filiera dell'acqua un grande impegno e un grande sforzo di investimenti. Per il prossimo quinquennio il fabbisogno stimato è di circa 10 miliardi di euro. In questo quadro come Parlamento dobbiamo sostenere l'aumento della capacità di immagazzinamento. Nel nostro Paese l'89 per cento dell'acqua piovana confluisce direttamente in mare senza essere riutilizzata. Dobbiamo realizzare questi piccoli e medi invasi per dare forza ed energia alla destinazione dell'acqua a un uso plurimo, a quello che è l'uso umano civile, all'irriguo, all'industriale, alla produzione di energia, alla laminazione delle piene. Insomma, c'è una serie di aspetti assolutamente cogenti e necessari per arrivare a una migliore fruibilità dell'acqua. Con la risoluzione in esame si ravvisa l'esigenza di evitare che la produzione agricola nazionale, per la quale già sono state previste misure per l'incremento produttivo, sia penalizzata da una concomitanza di problematiche scaturite dalla drammatica situazione della siccità, che dall'autunno scorso ha colpito i più importanti bacini idrologici del Paese, cui si sommano i possibili effetti deleteri del passaggio verso la nuova metodologia di calcolo del deflusso minimo vitale per garantire il mantenimento, nei corsi d'acqua, del deflusso ecologico, a sostegno del raggiungimento degli obiettivi di qualità ambientale dei corpi idrici, ai sensi della direttiva quadro sulle acque. Tale direttiva quadro sulle acque è stata recepita in Italia con il decreto legislativo 3 aprile 2006, n. 152, il cosiddetto TUA (testo unico ambientale) e prevede la definizione, con apposito decreto del Ministro dell'ambiente e della tutela del territorio e del mare, dei criteri volti a garantire il minimo deflusso vitale nei corpi idrici, disponendo che tutte le derivazioni di acqua comunque in atto sono regolate dall'autorità concedente mediante la previsione di rilasci volti a garantire il minimo deflusso vitale dei corpi idrici. Con il decreto del direttore generale per la salvaguardia del territorio e delle acque del Ministero dell'ambiente del febbraio 2017 sono state approvate le linee guida per l'aggiornamento dei metodi di determinazione del deflusso minimo vitale, al fine di garantire il mantenimento nei corsi d'acqua del deflusso ecologico. L'applicazione delle metodologie di calcolo comporta, purtroppo, alla luce degli studi effettuati fino a oggi, un rilevante impatto sulle derivazioni che, al di là dell'andamento climatico, potranno subire delle gravi restrizioni tali da comportare un possibile mancato soddisfacimento dei fabbisogni irrigui dell'intero territorio, con inevitabili ricadute sull'agricoltura, sull'ambiente e anche sul turismo, sul comparto industriale e sull'artigianato. Noi proponiamo pertanto il conseguimento delle sperimentazioni, posticipando per tale scopo i termini temporali di adeguamento dei rilasci d'acqua delle derivazioni esistenti per un periodo di almeno due anni, consentendo nel medesimo arco temporale la realizzazione di attività di analisi dei dati idraulici e climatici, nonché di studi socio-economici per l'individuazione di interventi, anche strutturali, volti a preservare la sicurezza alimentare della popolazione e la tenuta del sistema economico del Paese, fermo restando il rispetto della precedente disciplina in materia di deflusso minimo vitale in vigore fino al 31 dicembre 2021. Chiediamo inoltre un impegno immediato al Governo e al Parlamento per reperire le opportune risorse finanziarie a supporto delle attività di studio e analisi necessarie al compimento della transizione dal deflusso minimo vitale al deflusso ecologico. Chiediamo anche di adottare una strategia per una regolamentazione dei consumi idrici che miri nell'immediato alla realizzazione di opere di captazione per la riduzione dei prelievi in falda e all'aumento del rilascio idrico degli invasi dei bacini idrici, valutando anche di intervenire sugli usi domestici attraverso interventi volti al risparmio idrico e, conseguentemente, anche a quello energetico. Successivamente, nel medio-lungo periodo, chiediamo anche l'adozione di sistemi compensativi di implemento dei consumi, tali da consentire la destinazione di idonee risorse finanziarie per la realizzazione di nuovi e più efficienti acquedotti (con lettura automatica e sistemi innovativi), l'implementazione della capacità di invaso dei bacini idrici e, infine, la realizzazione di nuovi invasi. Vorrei ringraziare la Commissione agricoltura e produzione agroalimentare del Senato, il presidente Vallardi e tutti i colleghi per l'impegno. È dall'ottobre 2021 che stiamo lavorando su questo provvedimento. Ringrazio anche l'Associazione nazionale consorzi di gestione e tutela del territorio e acque irrigue (Anbi), i suoi presidente e direttore, le autorità di bacino, le organizzazioni ambientaliste, le Regioni, i Ministeri e tutti coloro che hanno svolto un'attività propositiva su questo provvedimento. Tutti lo hanno valutato positivamente a sostegno della nostra agricoltura, che significa - oggi più che mai - natura, ambiente e cibo.
2022-04-26	PD	TariccoMino	Signor Sottosegretario, la risoluzione alla nostra attenzione in questo momento pone un tema centrale, ovvero il percorso di salvaguardia e valorizzazione di un bene tra quelli più preziosi, l'acqua, soprattutto nel contesto che stiamo vivendo, alla luce dei cambiamenti climatici in atto. Ne parliamo guardando soprattutto agli utilizzi che abbiamo più vicini, in particolare quello agricolo. Verifichiamo il tema dell'acqua a partire dal percorso normativo in atto. È già stato detto dai colleghi che sono intervenuti prima: stiamo muovendoci all'interno dell'attuazione della direttiva quadro delle acque in un anno particolare. È l'anno nel quale prende avvio una transizione. Dal precedente quadro normativo di riferimento e dai metodi di calcolo per il deflusso che deve essere lasciato nei fiumi e nei torrenti dopo i prelievi di acque, secondo il metodo del deflusso minimo vitale, si avvia la transizione verso il deflusso ecologico. È un passaggio sicuramente importante, perché l'obiettivo di questa transizione è una valorizzazione, non soltanto della quantità, ma della qualità delle acque. D'altra parte, è una valorizzazione che tiene conto di tutto il contesto ambientale intorno all'acqua e quindi dell'ambiente circostante. Una transizione che, come è stato detto dai colleghi che sono intervenuti, prende sostanzialmente avvio dalla decisione della Commissione europea del 2015, recepita in Italia dal decreto legislativo del Ministero dell'ambiente del 2017. Dopo quella data, le Autorità di bacino prima e le Regioni poi si sono mosse per dare concretamente attuazione alla nuova metodologia di calcolo, che deve tener conto di tutte le variabili cui facevo riferimento prima per quel che riguarda i bilanci idrici dei bacini idrografici e di tutte le aste e i corsi d'acqua. È un passaggio sicuramente importante e fondamentale. Però, dalle risultanze che emergono dalle prime simulazioni di attuazione e dal rifacimento dei metodi di calcolo, come ci è stato rappresentato in modo significativo ed evidente nelle audizioni che abbiamo fatto in Commissione per preparare questa risoluzione, si evidenzia in modo abbastanza chiaro una significativa incidenza su quelli che sono i rilasci che si renderebbero necessari per ottenere questi risultati, in moltissimi casi in modo significativo, e che andrebbero a impattare sia per quanto concerne l'agricoltura sui prelievi destinati all'irrigazione sia per quel che riguarda la produzione energetica per i rilasci destinati alla produzione di energia idroelettrica. Tutto questo avviene in un contesto climatico, l'anno in corso, nel quale tutti i dati che abbiamo a disposizione evidenziano la previsione di un'anomalia negativa delle precipitazioni che va dal 15 al 20 per cento, almeno per i dati disponibili in questo momento. Il combinato disposto, quindi, di potenziali regole che andrebbero ad incidere negativamente sulla possibilità di derivazioni e di captazioni finalizzate sia all'uso irriguo sia all'uso idroelettrico e a minori disponibilità idriche naturali da precipitazioni rischia di creare fortissime criticità sul comparto idroelettrico e sull'agricoltura. Ciò alla luce, tra l'altro, di un quadro di contesto nel quale le vicende che abbiamo vissuto in questo ultimo anno e mezzo, per quel che riguarda la situazione pandemica prima e la crisi legata all'Ucraina poi, hanno reso evidente lo straordinario fabbisogno che tutto il Paese ripone sia sull'approvvigionamento alimentare sia sull'approvvigionamento energetico. Alla luce di questa consapevolezza, di queste considerazioni e anche del fatto che nelle normative di recepimento cui facevo riferimento prima (sia quelle del decreto legislativo nazionale, sia le norme attuative che le autorità di bacino hanno messo a punto) è prevista in situazioni particolari la possibilità di deroghe che vadano ad incidere sulle regole generali che ci si è dati; alla luce di tutto ciò abbiamo predisposto questa proposta di risoluzione che sostanzialmente va a indicare una strada. Da una parte, siamo consapevoli che il quadro normativo di cui stiamo parlando ragiona sulla divisione dell'acqua esistente alla luce degli utilizzi reali; siamo quindi consapevoli che la vera scommessa che abbiamo di fronte è quella di lavorare con investimenti per aumentare la capacità di invaso, per ridurre le perdite nel trasporto dell'acqua, sul risparmio idrico in generale e in agricoltura, tenuto conto delle nuove tecnologie messe a disposizione. Penso all'utilizzo di sensori, all'utilizzo di un'agricoltura di precisione, all'utilizzo di forme di irrigazione a goccia e a spruzzo e ad altre forme che permettono di razionalizzare al massimo gli utilizzi. Questa sarà la vera scommessa. Tuttavia, nel contingente, con la risoluzione che abbiamo approvato in Commissione e che è posta all'attenzione dell'Assemblea, creiamo le condizioni affinché si possa determinare lo spazio per un attento monitoraggio da parte del Governo e una rivalutazione dei metodi di calcolo definiti. Infatti, nelle audizioni svolte ci sono state riferite anomalie che starebbero emergendo in molti bacini idrografici sui meccanismi di calcolo. Questi ultimi, quindi andranno rivisti e rivalutati, andranno considerate le ricadute economiche e sociali della piena attuazione della norma per capire se sono necessarie revisioni. Tutto questo nell'arco di un biennio, al fine di gestire con tranquillità questa transizione, affinché non abbia un impatto troppo pesante, come quello che c'è stato rappresentato, sull'agricoltura e sul comparto della produzione di energia idroelettrica. Noi crediamo che questa sia una soluzione di grande buon senso, che tra l'altro va nella direzione della previsione normativa di deroghe e di meccanismi di attuazione flessibili, duttili e da rimodulare nel tempo - così è scritto nelle norme che sono state recepite e poste alla nostra attenzione - perché crediamo che sia necessario fare questa valutazione, contemperando le esigenze da mettere in gioco. L'ordine del giorno che è stato presentato e che abbiamo sottoscritto va nella direzione di completare questo quadro, ribadendo con chiarezza che in questo senso chiediamo al Governo un impegno forte per intervenire sui corsi d'acqua, sulla rinaturalizzazione delle sponde, sulla valorizzazione del contesto ambientale. Siamo infatti convinti che questo sia un bene da tutelare e da salvaguardare, ma in un percorso che non impatti di colpo, peraltro in un'annata di per sé complicata per il livello di precipitazioni, e che non rischi di incidere in modo negativo su un comparto agricolo che, per le situazioni che abbiamo vissuto, sappiamo essere centrale e cruciale per il futuro del Paese. Per tutti questi motivi, il Partito Democratico voterà a favore della proposta di risoluzione.
2022-04-27	FI	GiammancoGabriella	Adesso chiediamo un nuovo recovery per intervenire sull'aumento dei prezzi dell'energia e delle materie prime. Una politica comune dell'energia a questo punto non è più rinviabile, per non costringere le aziende a trasferire sui consumatori l'aumento dei costi e per evitare che le famiglie - come ha già denunciato la Banca centrale europea nelle scorse ore - siano costrette addirittura ad attingere ai loro risparmi per pagare le bollette e per far fronte alle spese quotidiane.
2022-04-27	FI	GiammancoGabriella	Signor Presidente, onorevoli colleghi, la Conferenza sul futuro dell'Unione europea, nel disegnare l'Europa delle nuove generazioni, ci impone di guardare innanzitutto al presente e alla drammatica realtà che stiamo vivendo a poche centinaia di chilometri dai nostri confini. La guerra in Ucraina sta facendo emergere con maggiore forza l'incompiutezza di un processo che era stato avviato dai padri fondatori dell'Unione e che oggi, più che mai, dovrebbe essere portato a compimento. Occasioni come questa Conferenza sono senz'altro importanti, ma serve un'accelerazione. La pandemia prima e adesso il conflitto innescato dalla Russia hanno dimostrato che serve un'Europa più forte, più democratica, più solidale e che sappia parlare con un'unica voce. L'emergenza sanitaria e la guerra, con le tutte le ricadute economiche che hanno causato, e l'aumento incontrollato dei prezzi dell'energia e delle materie prime hanno confermato che l'Unione europea dispone del livello di governo minimo per affrontare le grandi sfide del futuro. La guerra in Ucraina sembra aver portato assai indietro le lancette dell'orologio: sembra di essere tornati ai tempi della guerra fredda e della contrapposizione tra il blocco orientale e quello occidentale del mondo, spaccato nuovamente in due in un pericoloso bipolarismo che rischia di schiacciare l'Europa tra la Cina e gli Stati Uniti d'America. Purtroppo sono lontani i tempi dell'accordo di Pratica di Mare, dove grazie all'intermediazione dell'Italia e dell'allora presidente del Consiglio Silvio Berlusconi fu firmato un impegno di collaborazione tra la NATO e la Russia di Putin.
2022-04-27	FI	PapatheuUraniaGiuliaRosina	Le peculiarità sono evidenti: dalle infrastrutture all'energia, dalle reti alla sanità, e soprattutto il grave problema dello spopolamento, visti i tassi di immigrazione che nelle isole sono i più alti di tutti. Riconoscimento dell'insularità significa quindi riduzione degli oneri derivanti da tale discontinuità territoriale, con persone e merci che potranno muoversi finalmente con minori costi. Spero che il Governo faccia valere questa posizione anche in Europa e che la faccia valere anche a livello nazionale, da un punto di vista economico ma anche fiscale. L'obiettivo non è, come è stato finora per tutti noi meridionali isolani, andare sempre col cappello in mano, ma pretendere il riconoscimento di un diritto. Oggi questo diritto ci viene riconosciuto ed è per questo che ringrazio il Governo e voglio citare il testo dell'articolo 1, che all'articolo 119 della Costituzione, dopo il quinto comma, inserisce il seguente: « La Repubblica riconosce le peculiarità delle Isole e promuove le misure necessarie a rimuovere gli svantaggi derivanti dall'insularità ».
2022-04-27	LN	BossiSimone	Sul piano ambientale con il green deal l'Unione europea si è impegnata a raggiungere l'obiettivo di neutralità climatica al 2050 e la nuova legge europea sul clima, entrata in vigore a luglio 2021, rappresenta proprio lo strumento che trasforma tale impegno politico in obbligo vincolante. È necessario prevedere risorse adeguate, evitare che il piano europeo si tramuti esclusivamente in finanziamento a perdere della transizione nei Paesi maggiormente inquinanti e un onere eccessivo invece per gli altri Paesi, in particolare per il comparto industriale dell'Italia. Sul piano energetico l'energia nucleare è stata inserita dalla Commissione europea nella tassonomia, riconoscendola come una tecnologia sostenibile per il raggiungimento degli obiettivi ambientali. L'Agenzia internazionale per l'energia, non la Lega, ha evidenziato che per il raggiungimento dell'obiettivo di neutralità climatica entro il 2050 sarà necessario incrementare la quota di energia nucleare a livello globale. Al riguardo è utile aprire prima possibile un dibattito serio e non più ideologico.
2022-04-27	PD	AlfieriAlessandro	Signor Presidente, onorevoli colleghi, esprimo voto favorevole all'ordine del giorno che abbiamo ideato insieme (e ringrazio, per la collaborazione e il lavoro fatto insieme, i diversi Gruppi della maggioranza), volto a impegnare il Governo - e a rafforzarlo al tempo stesso - nel momento in cui dovrà affrontare una serie di passaggi a seguito della conclusione della Conferenza sul futuro dell'Europa, con le decisioni che indicherà il Presidente di turno del semestre di Presidenza dell'Unione europea, Emmanuel Macron, appena rieletto, per fare in modo - ed è il primo punto - che la Conferenza sul futuro dell'Europa non sia solo una grande discussione e un talk europeo in cui si confrontano componenti diversi (parlamentari nazionali ed europei, membri dei Governi nazionali, esponenti della Commissione e la rappresentanza dei cittadini), ma sia invece un'occasione per testare un modello innovativo di partecipazione democratica. In tutte le società europee vi è l'esigenza di rafforzare i sistemi di democrazia rappresentativa, che sono un po' stanchi e segnano il passo e, per dare risposte adeguate, hanno bisogno di un coinvolgimento sempre maggiore della società e di prestare attenzione alle pulsioni, alle ansie e alle preoccupazioni che emergono nelle opinioni pubbliche europee. Come ho detto prima, la Conferenza sul futuro dell'Europa, con i pregi, i difetti e i limiti che sono stati evidenziati anche dalle forze di opposizione, rappresenta un pezzo di innovazione (c'è stata una fase di rodaggio) e penso valga la pena salvaguardare gli aspetti positivi dell'esperienza. Passo al secondo punto. La Conferenza sul futuro dell'Europa può essere la spinta decisiva per affrontare il vero tema oggi presente in Europa, cioè la capacità dell'Unione europea e dei Paesi europei, nel loro complesso e nel loro essere collegiali, di rispondere a sfide internazionali cui i singoli Paesi non sono in più in grado di far fronte. Mi riferisco alla lotta ai cambiamenti climatici, all'uscita dalla crisi economica, al rincaro dei prezzi delle materie prime e dell'energia, alla lotta al fondamentalismo islamico e, soprattutto, alla questione cardine di un'Europa che non può essere solo gigante economico e protagonista nella definizione di accordi commerciali, per poi contare poco nelle grandi partite politico-diplomatiche (quindi il tema della politica estera e di difesa comune). All'interno della Conferenza emergono, in maniera trasversale presso tutti i nove gruppi di lavoro, due grandi domande. La prima è la richiesta di un'Europa più forte, con più competenze e risorse sui temi che devono essere affrontati su scala europea, con un richiamo anche ai principi di sussidiarietà e proporzionalità. Se un tipo di funzione si svolge meglio a livello di amministrazioni locali, è bene che rimanga lì; se invece si è più bravi a svolgerla a livello nazionale, è bene che lì rimanga; infine, ci sono funzioni che devono essere svolte a livello europeo per rispondere alle grandi sfide di cui ho detto prima. Questa è una domanda molto forte. La seconda domanda è di armonizzare e rendere simili una serie di politiche che riguardano l'attuazione e il rispetto di diritti e libertà fondamentali. Lo ha detto prima anche la collega Cirinnà nel suo intervento. Dobbiamo essere conseguenti e garantire che uno standard minimo sui diritti venga garantito, in maniera uguale, in tutti i territori dell'Unione europea. Per fare ciò dobbiamo prendere atto di un aspetto fondamentale: possiamo già fare alcune cose a trattati vigenti, modificando alcuni aspetti con le cosiddette norme passerella e le cooperazioni rafforzate per rendere l'Europa più forte. Per altre cose c'è invece bisogno della modifica dei trattati. Pertanto, nella speranza che ciò possa emergere il 9 maggio, durante la Festa dell'Europa a Strasburgo, quando ci sarà la grande manifestazione conclusiva della Conferenza sul futuro dell'Europa, servirà l'apertura di una convenzione europea, con la partecipazione anche dei rappresentanti dei Parlamenti nazionali, per la modifica dei Trattati.
2022-05-10	FI	GalloneMariaAlessandra	Noi di Forza Italia abbiamo fatto moltissime proposte che riguardano il bonus carburante dei dipendenti da parte dei datori di lavoro, la semplificazione nella costruzione o sostituzione di impianti fotovoltaici e il potenziamento del programma di miglioramento della prestazione energetica; l'estensione dei lavori del superbonus al 110 per cento ad altri bonus edilizi; la proroga delle semplificazioni in materia di autorizzazioni e di concessioni del suolo pubblico, perché questo vuol dire usare le strutture attrezzate, come i dehors, per far ripartire l'economia e il turismo; misure di sostegno per il comparto teatrale e moltissime altre. Visto che il tempo è poco e contingentato, dico che noi avremmo voluto fare molto di più, ma purtroppo la Ragioneria dello Stato e gli uffici frenano molte proposte che noi ritenevamo opportune. Siamo tuttavia soddisfatti, per quanto mi riguarda, per aver consentito agli impianti a biogas esistenti di massimizzare la produzione elettrica anche superando il limite di potenza ammessa. E questo sarà molto utile soprattutto per le imprese agricole che, in regime di autoconsumo, potranno usare più energia rinnovabile. Siamo felici del rimborso ai Comuni che accolgono i minori non accompagnati - mi riferisco a quei 100 euro al giorno che consentiranno loro di provvedere al loro mantenimento - previsto in un emendamento trasversale, condiviso peraltro, come quello in cui si prevede, sempre per i Comuni, la possibilità di utilizzare gli avanzi di amministrazione per la copertura degli oneri derivanti dalle maggiori spese per l'energia. Anch'io spendo una parola - come ha già fatto prima la collega Simona Pergreffi - su un comparto che continua a essere dimenticato, anche soltanto come riconoscimento alla categoria: mi riferisco al comparto dei bus turistici, che ha subito - com'è stato ricordato - un grande danno proprio a causa della pandemia e che oggi, anche durante la guerra, si è rivelato preziosissimo. Sono infatti questi bus che, in maniera volontaria e autonoma, si sono messi a disposizione per portare in Ucraina i beni di prima necessità per le persone in guerra, riportando indietro anche molti profughi e sfollati. Non possiamo avere quindi persone generose, che compiono gesti di questo genere, che poi invece vengono dimenticate. Da qui ecco dunque l'appello anche da parte mia: non possiamo pensare oggi di subire quest'onda, andando verso una povertà energetica, senza dare sostegno, e non già da un punto di vista economico, perché sappiamo che cosa serve in questo momento al Paese. All'Italia servono certezze per il mondo imprenditoriale; serve semplificazione; serve che il Governo e lo Stato lascino fare a chi sa fare quello che può. Noi non ci stancheremo in questo momento di ribadire quelli che sono per noi dei cavalli di battaglia sul tema della semplificazione, come per esempio la flat tax; il tema del costo del lavoro e quindi del cuneo fiscale; il tema della reintroduzione del sistema dei voucher, perché tutti i profughi che stanno arrivando oggi in Italia, e hanno la speranza legittima - e noi con loro ce lo auguriamo - di poter ritornare nel loro Paese, hanno bisogno di lavorare e lo devono poter fare in maniera flessibile e snella. Ringrazio di cuore la senatrice Tiraboschi per il prezioso e importante lavoro che ha fatto come relatrice, perché ovviamente avere un relatore attento, che ascolta le istanze ed è capace di fare sintesi, è molto importante.
2022-05-10	FdI	CalandriniNicola	Signor Presidente, da un decreto-legge che ha un titolo così fantasioso, taglia prezzi, sinceramente ci saremmo aspettati molto di più, in particolare per le imprese e le famiglie italiane che sono ormai arrivate allo stremo. Forse il provvedimento al nostro esame prova a fare qualcosa in riferimento chiaramente anche al caro energia e al caro bollette, ma lo fa, come sempre, in un modo molto blando e temporaneo senza avere soluzione nel medio e lungo periodo, ricorrendo quindi sempre a soluzioni tampone. Avete prorogato il taglio delle accise sui carburanti e questo chiaramente ci fa molto piacere, ma ciò non risolve il problema alla base della speculazione sui prezzi che c'è ed è molto evidente.
2022-05-10	LN	ArrigoniPaolo	Con la stessa determinazione continueremo a insistere affinché l'IVA agevolata al 5 per cento possa una volta per tutte applicarsi anche ai servizi di teleriscaldamento e per i contratti servizio energia, dove il gas viene impiegato in via indiretta per il riscaldamento delle case. Sempre in conversione bene l'emendamento della Lega che consente, in ambito agricolo, di sfruttare il pieno utilizzo della capacità tecnica degli impianti installati di produzione di energia elettrica da biogas.
2022-05-10	LN	ArrigoniPaolo	Per quanto riguarda la seconda e ultima riflessione, tutte le misure varate fino ad oggi - azzeramento oneri sistema bollette luce e gas, IVA agevolata al 5 per cento per il gas, potenziamento bonus sociale, credito d'imposta per le imprese per i consumi di energia elettrica e gas e infine la riduzione delle accise dei carburanti - sono coperte fino al secondo trimestre e, dunque, fino al 30 giugno, l'8 luglio per quanto riguarda la riduzione dell'accisa. Dalle anticipazioni il cosiddetto decreto aiuti non interviene a prorogare queste misure ed è un grande problema. Siccome il caro energia, aggravato dalla guerra russo ucraina, ha caratteristiche strutturali e prosegue incessantemente con prezzi proibitivi, gioco forza il Governo entro un mese dovrà necessariamente varare un altro provvedimento corposo che estenda al terzo trimestre la misura a tutela di cittadini delle imprese e della ripresa economica, pena la crisi. Serviranno diversi miliardi. È probabile che occorra una nuova serie di interventi a debito, ovviamente anche comunitario, dove l'Europa è chiamata a fare la sua parte. Se Bruxelles, con il recovery fund, ha permesso di fare debito per la transizione ecologica e digitale, non c'è motivo alcuno che si sottragga per impedire questo dramma che da quasi un anno colpisce famiglie e interi settori produttivi in crisi.
2022-05-10	LN	ArrigoniPaolo	Prima di concludere devo fare due riflessioni: la prima riguarda l'introduzione della tassa sugli extraprofitti realizzati dalle imprese che esercitano attività in ambito energetico. È ovvio che con il caro energia ci sono soggetti che da mesi stanno straguadagnando. Dunque una norma che prevedesse un prelievo solidaristico straordinario serviva ed, anzi, era doverosa, ma doveva essere equa e giusta, come non è invece l'articolo 37 del decreto-legge che invece presenta molti elementi distorsivi che rischiano di penalizzare fortemente alcune imprese. La norma infatti non tiene conto delle accise versate, delle operazioni straordinarie, dei derivati finanziari a copertura del rischio, dove protagoniste sono invece le banche, colpendo solo i contratti fisici.
2022-05-10	LN	ArrigoniPaolo	Rispetto al caro energia queste sono in sintesi le misure introdotte nel provvedimento. Innanzitutto c'è la riduzione sino al prossimo 8 luglio delle accise di benzina, gasolio e GPL: una misura che ci rende particolarmente soddisfatti, visto che la Lega, con una mozione agli inizi di marzo, è stata la prima forza politica a sollecitare il Governo per introdurla.
2022-05-10	LN	ArrigoniPaolo	Signor Presidente, rappresentante del Governo, colleghi, questo decreto taglia prezzi è il sesto provvedimento dal secondo semestre dello scorso anno che prevede misure per fronteggiare il caro energia e il caro carburante. Complessivamente ad oggi ammontano a 22 i miliardi stanziati, di cui oltre 5 proprio in questo decreto.
2022-05-10	LN	ArrigoniPaolo	È stato introdotto per la prima volta il credito di imposta per le maggiori spese di energia elettrica e gas da parte delle imprese piccole e medie.
2022-05-10	LN	BergesioGiorgioMaria	Signor Presidente, dopo il decreto-legge n. 17 del 2022 sull'energia, con il quale abbiamo messo in campo risorse per 6,7 miliardi di euro, ecco ora un provvedimento importante: il decreto-legge n. 21 sull'Ucraina, con una dotazione iniziale di 3,6 miliardi, e a seguire l'emendamento del Governo che aggiunge ulteriori 2,3 miliardi, per un totale di quasi 6 miliardi di euro. Si tratta di un provvedimento che contiene misure importanti - oltre alla Presidenza del Consiglio, ci sono nove Ministeri coinvolti - per sostenere adeguatamente il sistema Italia: il contenimento dei prezzi di gasolio e benzina, il taglio delle accise, il bonus carburante ai lavoratori dipendenti, il credito d'imposta a favore delle imprese, il bonus sociale su elettricità e gas. Vi sono temi importanti quali la rateizzazione delle bollette, la cessione dei crediti d'imposta, l'integrazione salariale, le misure a sostegno di autotrasporto, agricoltura, pesca, turismo e di tutti gli enti pubblici. Sul tema dell'agricoltura il provvedimento introduce, all'articolo 19, un'importante novità in tema di aiuto e sostegno al comparto, finanziando la rinegoziazione o la ristrutturazione dei mutui agrari: un aspetto che riguarda molte delle oltre 720.000 imprese agricole attive nel nostro Paese, che potranno contare su un intervento in garanzia fino a 5 milioni di euro. Il fondo è stato rifinanziato per 20 milioni di euro da Ismea e c'era anche un emendamento condiviso del Ministero delle politiche agricole, alimentari e forestali che aveva messo a disposizione ulteriori 80 milioni di euro, sul quale però non c'è stato un riscontro positivo della Ragioneria generale dello Stato. Abbiamo però la ragionevole certezza, leggendo le bozze, che il fondo verrà rifinanziato nel decreto-legge aiuti, già approvato in Consiglio dei ministri, per ulteriori 100 milioni di euro, in modo tale da portare una garanzia totale che supera quasi i 2 miliardi di euro solo per il comparto agricolo e questo diventa importante. A questo articolo, volto a generare una maggiore liquidità per le imprese, è stata apportata una modifica importante, che arriva dopo anni di assurde battaglie e giudizi non sempre corretti sul tema rimborsi da multe derivanti da quote latte. In Italia nel 2021 abbiamo importato circa 621.000 tonnellate di latte; il confronto tra produzione e consumo è all'88 per cento. Siamo cresciuti: fino al 2018 era al 78 per cento, 10 per cento in più, ma manca ancora il 12 per cento. Allora perché, nonostante la crescita di questo settore, che sta aumentando in quantità e qualità, ci sono molti allevatori ancora in contenzioso per il pagamento delle multe derivanti dalle quote latte? Con il nostro emendamento all'articolo 21, che attua la riapertura dei termini per la rateizzazione del pagamento di queste multe, forniamo una chiara indicazione alle migliaia di produttori coinvolti e chiudiamo una pagina buia della storia zootecnica del nostro Paese, che ha visto l'imposizione dei limiti alle produzioni di latte da parte dell'Unione europea, senza tener conto come la nostra produzione da sempre sia inferiore al fabbisogno del consumo in Italia. Il nostro emendamento consente di riaprire per sessanta giorni i termini, attivando così la fase di riscossione coattiva da parte dell'Agenzia delle entrate, dando la possibilità alle aziende di aderire alla rateizzazione di cui avrebbero potuto beneficiare nella fase di prima imputazione del debito. Ciò riguarderebbe oltre 3.000 aziende - non poche - per un importo totale che supera gli 800 milioni di euro: da un lato consentirebbe ai debitori di pagare i loro danni senza affrontare una procedura di riscossione coattiva, permettendo loro anche di accedere ai benefici della pubblica amministrazione e, dall'altro lato, all'amministrazione di incrementare il livello di recuperi senza sopportare gli oneri delle procedure esecutive. Perciò, questo emendamento, portando a venticinque anni quella che era la ristrutturazione del debito, genera la liquidità per affrontare questo tema, tenendo presente che chi ha delle multe che superano i 300.000 euro le può rateizzare in venti o trent'anni con un pagamento unico annuale. Noi abbiamo ritenuto come Lega che fosse doveroso coniugare le indicazioni che arrivano dall'Europa - senza tacciarne gli eccessi, quando dovuto - con le istanze dei produttori italiani. Un altro tema per noi importante è quello dei cambiamenti climatici. La diminuzione del 35 per cento delle precipitazioni su gran parte della nostra penisola fa a pugni con l'entrata in vigore, dal 1° gennaio 2022, della normativa sul deflusso ecologico, che sostituisce quella in essere al 31 dicembre 2021 sul deflusso minimo vitale. Il tema dei rilasci in alveo, nel periodo estivo, diventa fondamentale al fine di poter implementare le colture agricole, come previsto dalla modifica, sui terreni a riposo della PAC per circa 200.000 ettari in più per il nostro Paese. Abbiamo approvato proprio in quest'Aula il 26 aprile scorso - e ringrazio i colleghi - una risoluzione della Commissione agricoltura per chiedere una proroga dell'entrata in vigore di questo provvedimento così restrittivo. Come Gruppo Lega, abbiamo presentato un emendamento all'articolo 21 per far sì che dalla risoluzione si passasse ad una norma cogente, che potesse entrare in vigore prima del periodo estivo, molto caro anche alla nostra agricoltura. L'emendamento ha avuto il parere favorevole della Commissione. Il delicato momento geopolitico che stiamo vivendo richiede misure destinate a far fronte agli effetti economici della crisi internazionale in atto, tenendo conto delle necessità agroalimentari, soprattutto delle produzioni. Sono quindi importanti le sperimentazioni, ma bisogna che entro il 2025 questo non entri in vigore, perché creerà sicuramente dei problemi alla nostra agricoltura. Altre misure sono state introdotte su questo tema, fra cui alcune importanti anche per la filiera suinicola, per l'abbattimento dei costi, per implementare il progetto del decreto legislativo sulle pratiche sleali. Stiamo assistendo a forti tensioni sul mercato delle commodity, dettate soprattutto dal ruolo che l'incertezza genera rispetto agli scenari dell'approvvigionamento alimentare. Lo straordinario picco dei prezzi delle materie prime ha peggiorato anche le condizioni di vita delle fasce più deboli della popolazione mondiale, limitandone l'accesso a risorse indispensabili come cibo ed energia. L'impennata dei prezzi in questo ultimo arco temporale è stata la più alta degli ultimi decenni per intensità e durata. Pensate che il picco raggiunto nel primo trimestre 2022 è superiore ai picchi 2007-2008 e anche al livello toccato negli anni Settanta del secolo scorso in piena crisi petrolifera. Uno degli aspetti da evidenziare è che c'è un andamento quasi identico tra cereali, petrolio e zucchero, perciò l'incertezza regna su tutte le commodity. Questa incertezza impatta sulle aziende agricole e le porta a dover ragionare in modo più ampio e anche in modo diverso, in modo più efficiente ed efficace. Il settore primario deve familiarizzare da subito con strumenti finanziari nuovi e mutualistici, per accedere alla stabilità dei redditi, che diventa fondamentale. Occorre che non perdiamo ulteriore tempo per intervenire ancora sia sulle semplificazioni che sui sostegni, per dare risposte certe ad una filiera come quella agroalimentare che sicuramente, alla luce del ruolo strategico che riveste per l'economia del Paese, merita risposte immediate e concrete da questo Parlamento.
2022-05-10	LN	FerreroRoberta	Vorrei invece sensibilizzare tutti voi, colleghi, su quelli che sono il piano reale e il piano istituzionale, cioè due piani che fanno fatica a incontrarsi. Siamo tutti consapevoli degli aumenti del costo delle materie prime, dell'energia e inevitabilmente del carrello della spesa, ma gli imprenditori erano a conoscenza del fenomeno dell'aumento delle materie prime già dall'inizio del 2021. Allora, colleghi, questo epilogo è stato inevitabile, anche perché forse non abbiamo saputo ascoltare a sufficienza. Poi tutto è precipitato ed è stato accelerato dalla guerra, ovviamente; ma i presupposti erano già evidenti. Dobbiamo imparare a captare i segnali che ci dà il mondo reale. C'è una parte di questo Parlamento che, vedendo evasori ovunque e il furbo dietro ogni angolo, crede che con lacci e lacciuoli si ostacolino queste storture. Ma quella parte politica spesso non si rende conto che le complicazioni delle procedure non fanno altro che agevolare i professionisti della burocrazia e i furbetti, che sanno bene come aggirare le norme. Quindi, ascoltate gli imprenditori di quelle aziende sane, di quelle aziende che lavorano onestamente. Il mio vuole essere un appello per i prossimi provvedimenti.
2022-05-10	LN	MartiRoberto	Inoltre, il Governo poteva accogliere il nostro emendamento sugli extraprofitti a banche. Avevamo chiesto con forza di ampliare la platea dei soggetti chiamati a versare il contributo straordinario contro il caro bollette. Occorreva un atto concreto di redistribuzione sociale, innalzando la tassazione degli extraprofitti dal 10 al 25 per cento ed estendendola anche alle banche e agli intermediari finanziari che operano nel settore dell'energia. Se il nostro emendamento fosse stato approvato e accolto dal Governo, avrebbe garantito delle entrate allo Stato e, di conseguenza, la distribuzione di profitti a milioni di italiani, ma anche di coprire gli oneri per rimuovere gli effetti distorsivi contenuti nella norma che penalizzano diverse imprese. Sarebbe stato un gesto di giustizia sociale, una misura equa e necessaria, per contenere i costi del caro energia e aiutare famiglia ed imprese.
2022-05-10	LN	MartiRoberto	Per fronteggiare questa crisi internazionale vengono introdotte dal decreto-legge in esame una serie di disposizioni per far fronte alle eccezionali esigenze, in particolare in ordine allo svolgimento delle attività produttive, per contenere i prezzi dell'energia sul mercato italiano e fronteggiare la situazione di instabilità nel funzionamento del sistema nazionale di gas naturale derivante dal conflitto russo-ucraino.
2022-05-10	M5S	CioffiAndrea	Signor Presidente - come è stato già detto - il decreto-legge in esame riguarda tutto ciò che è connesso alla crisi ucraina, nella vita dei cittadini e delle imprese, tant'è vero che è stato chiamato taglia prezzi. Tante sono le cose presenti nel decreto-legge in esame e tanto è stato il lavoro delle Commissioni parlamentari. Mi soffermerò su uno dei tanti possibili aspetti, che riguarda l'estensione della disciplina della golden power. La disciplina della golden power nacque sostanzialmente nel 1994 - si chiamava allora golden share - all'epoca delle privatizzazioni, ed è stata poi modificata durante il Governo Monti, a seguito dei richiami della Corte di giustizia dell'Unione europea, perché ritenuta un po' troppo forte e non rispondente ai dettami dell'Unione europea, anche se in uno scritto dell'attuale sottosegretario alla Presidenza del Consiglio Garofoli, che si intitolava « Golden power e controllo degli investimenti esteri», lo stesso autore sosteneva che la Corte di giustizia «non ha mai condannato in radice la golden share, rimarcando piuttosto che l'esercizio dei connessi poteri è compatibile con la disciplina dell'Unione». La normativa si è poi evoluta e siamo arrivati alla golden power, che il Governo Conte, nel 2019, ha esteso al campo delle telecomunicazioni e del 5G. In questo momento si è ulteriormente estesa la disciplina della golden power a tutto il settore dell'energia, dei trasporti e, ovviamente, delle telecomunicazioni, con un'estensione del concetto. Ciò parte in realtà da un ragionamento fatto in occasione del decreto-legge concorrenza e serve a estendere il potere dello Stato nel difendere i suoi asset strategici principalmente dalla speculazione. Sono tantissimi i fondi speculativi famosi, gli hedge fund, che investono con l'obiettivo puro di ottenere risorse. Sono tanti nel mondo e il più grande, anche se non è propriamente un hedge fund, è il fondo statunitense "BlackRock", che ha a disposizione 10 trillion dollar, cioè 10.000 miliardi di dollari, per investire. Per non parlare poi del fondo "Bidgewater" sempre statunitense, tutto hedge e pari a 160 miliardi di dollari. Ci sono poi anche i fondi sovrani che arrivano dall'Asia, come il fondo sovrano "China investment corporation", che ha 800 miliardi di dollari, e quelli di Abu Dhabi e del Qatar. Quindi, la disciplina dell'estensione della golden power serve a tutelare l'interesse economico degli asset strategici dell'Italia, relativamente alle speculazioni che arrivano da Paesi esteri, perché questo, purtroppo, è un mondo dominato dalla finanza. Tutti noi sappiamo - ne abbiamo parlato in un'altra occasione - quanto la speculazione abbia inciso sul mercato dei title transfer facility (TTF), e cioè sul mercato che determina il costo del gas. Abbiamo già detto nella precedente occasione di dibattito che il volume degli scambi e di transazioni finanziarie su quel mercato è esattamente 10 volte il volume del gas realmente esistente sul mercato. Quindi, il tema del dominio della finanza è assolutamente centrale e per questo dobbiamo proteggere l'economia, perché abbiamo bisogno di lavoro. Dobbiamo mettere al centro l'economia che produce lavoro e tassazione, perché spesso - come sappiamo bene - questi fondi hanno sistemi elusivi e dobbiamo dunque combattere tutto questo. Quando ragioniamo sul ruolo dell'Europa, partiamo dal ragionamento sulla golden power per estenderlo al ruolo che l'Europa deve avere nella competizione globale con i grandi giganti che sono al di là dell'Atlantico, se quindi sostanzialmente il Nord America, e con quelli che sono invece nella parte asiatica. Abbiamo bisogno di un'Europa che ragioni in modo diverso e dobbiamo capire come e quando l'Europa debba intervenire per non fare la fine del famoso vaso di coccio tra i vasi di ferro. Abbiamo bisogno di un'Europa più forte. Noi abbiamo fatto questi ragionamenti anche nell'ambito di una mozione presentata all'attenzione di tutti i senatori, in cui chiediamo che il Governo intervenga per stimolare la BCE a diventare come la Fed, inserendo cioè nel mandato della BCE la piena occupazione. Abbiamo un Presidente del Consiglio che ha una certa esperienza in tema di BCE e, quindi, sicuramente può - se vuole - cercare di spingere per arrivare a questo. D'altra parte, ciò significa riallineare lo statuto della BCE all'articolo 3 del Trattato sull'Unione europea. Oltretutto, in quella stessa mozione chiedevamo di cambiare una dizione. L'Unione europea viene definita come un'economia sociale di mercato fortemente competitiva. Noi dobbiamo dire invece che è fortemente competitiva nei confronti dei Paesi extra-UE, perché la competizione tra Paesi interni all'Unione produce non un rafforzamento delle politiche dell'Unione, bensì un deperimento. Tutti sappiamo del surplus commerciale della Germania. In questo momento abbiamo bisogno di un'Europa più forte e più coesa. In un momento come quello attuale, che è purtroppo di guerra, potremmo ragionare proprio su questo punto: un'Europa più forte ha bisogno di un maggiore impiego militare oppure può ragionare in un altro modo? Lancio una provocazione: l'Unione europea potrebbe essere una zona che rinuncia all'arma nucleare. Forse potremmo ragionare in un altro modo: dovremmo imparare ad avere il coraggio di ragionare in un altro modo, perché è l'unica soluzione se vogliamo difendere gli interessi dei cittadini e delle imprese europee. Come vedete, si può ragionare sulla golden power per avere un quadro più ampio: è questo quello che dobbiamo fare in Senato, altrimenti non ha senso il nostro lavoro. Il nostro lavoro ha un senso se lo inquadriamo in un contesto più grande e più generale, che è sempre l'interesse dei cittadini europei. E purtroppo questa guerra non è assolutamente nell'interesse dei cittadini europei.
2022-05-10	M5S	FenuEmiliano	L'articolo 3 prevede il riconoscimento alle imprese dotate di contatori di energia elettrica di potenza disponibile pari o superiore a 16,5 chilowatt - diverse dalle imprese a forte consumo di energia elettrica - di un contributo straordinario sotto forma di credito d'imposta pari al 12 per cento della spesa sostenuta per l'acquisto della componente energetica effettivamente utilizzata nel secondo trimestre 2022, qualora il prezzo della stessa, calcolato sulla base della media riferita al primo trimestre 2022, abbia subito un incremento del costo per chilowattora superiore al 30 per cento rispetto al medesimo trimestre del 2019.
2022-05-10	M5S	FenuEmiliano	L'articolo 4 riconosce un credito d'imposta per l'acquisto del gas naturale alle imprese diverse da quelle a forte consumo di gas che sono state già agevolate con il decreto-legge n. 17 del 2022, il cosiddetto decreto-legge energia. Questo a parziale compensazione dei maggiori costi effettivamente sostenuti per l'acquisto del gas medesimo per usi energetici diversi da quelli termoelettrici.
2022-05-10	M5S	FenuEmiliano	L'articolo 5 incrementa i contributi straordinari sotto forma di credito di imposta, riconosciuti dal decreto-legge n. 17 del 2022 alle imprese a forte consumo di energia elettrica, le cosiddette imprese energivore, e alle imprese a forte consumo di gas naturale, quindi gasivore.
2022-05-10	M5S	FenuEmiliano	L'articolo 9 stabilisce che i crediti di imposta derivanti dai contributi alle imprese energivore per il primo e secondo trimestre 2022, stabiliti dagli articoli 15 del decreto-legge n. 4 del 2022, dall'articolo 4 del decreto-legge n. 17 del 2022 e dal contributo alle imprese gasivore per il primo trimestre 2022, stabilito dall'articolo 5 del decreto-legge n.17 del 2022, sono utilizzati entro il 31 dicembre 2022 e sono cedibili, anche in questo caso con il medesimo meccanismo che conosciamo, relativo al superbonus e agli altri bonus edilizi. L'articolo 18 introduce un credito di imposta a favore delle imprese esercenti attività agricole e della pesca, pari al 20 per cento della spesa sostenuta per l'acquisto del carburante effettuato nel primo trimestre solare dell'anno 2022. L'articolo 22 concede un contributo, sotto forma di credito di imposta, alle imprese turistico-ricettive pari al 50 per cento dell'importo dell'IMU versata a titolo di seconda rata per l'anno 2021, a condizione che i relativi proprietari siano anche gestori delle attività esercitate e che i soggetti indicati abbiano subito una diminuzione del fatturato o dei corrispettivi nel secondo trimestre 2021 di almeno il 50 per cento rispetto al corrispondente periodo dell'anno 2019. Un passaggio particolare merita l'approvazione di un emendamento fortemente voluto da tutti i Gruppi parlamentari, che dà maggiore respiro alle imprese: si tratta dell'ulteriore proroga dell'inizio della restituzione della quota capitale dei prestiti contratti a seguito degli effetti negativi del Covid-19. Quindi parliamo in particolare delle moratorie sui mutui e dei prestiti acquisiti con garanzia dello Stato. Gli articoli da 24 a 28 recano modifiche alla disciplina dei poteri speciali esercitabili dal Governo, quindi la cosiddetta golden power, per salvaguardare gli assetti proprietari e la gestione delle società operanti in settori reputati strategici e di interesse nazionale. La disciplina è stata ulteriormente implementata dagli emendamenti dei relatori, nonché dall'approvazione dell'emendamento che estende la golden power anche alle concessioni di grande derivazione idroelettrica. L'articolo 37 istituisce per l'anno 2022 un contributo straordinario a carico dei soggetti operanti nel settore energetico, nella misura del 10 per cento dell'incremento del saldo tra operazioni attive e passive realizzato dal 1° ottobre 2021 al 31 marzo 2022, rispetto al medesimo periodo tra il 2020 e il 2021 (quindi il cosiddetto extraprofitto). Anche su questo punto segnalo che le proposte emendative saranno oggetto dei prossimi decreti-legge e, immagino, in particolare del decreto-legge aiuti. L'articolo 31 reca alcune disposizioni per potenziare le misure di assistenza ed accoglienza in conseguenza del conflitto bellico in Ucraina, a seguito dell'attivazione del meccanismo europeo di protezione temporanea. In relazione a questo, segnalo l'approvazione di un emendamento, anch'esso fortemente voluto da tutti i Gruppi parlamentari, che prevede misure di assistenza nei confronti dei minori non accompagnati provenienti dall'Ucraina. L'articolo 32 reca alcune disposizioni per il Corpo nazionale dei vigili del fuoco, ulteriormente rafforzate dell'approvazione di due emendamenti. L'articolo 33 protrae a tutto il 2022 l'impiego sia dei lavoratori interinali, impiegati presso le commissioni preposte al vaglio delle domande di protezione internazionale, sia dei contratti a termine, utilizzati dal Ministero dell'interno per l'emersione dei rapporti di lavoro irregolari. Infine, ma solo per ordine di articolo, segnalo l'approvazione di un importantissimo emendamento, volto a consentire agli enti locali di utilizzare gli avanzi di amministrazione per la copertura dei maggiori oneri derivanti dalle spese per l'energia. Signor Presidente, cedo volentieri la parola alla collega, senatrice Tiraboschi.
2022-05-10	M5S	FenuEmiliano	Nel corso dell'esame parlamentare sono state approvate diverse disposizioni di rilievo, aggiunte all'articolo 5. In particolare, si segnala l'approvazione dell'emendamento volto a consentire agli impianti di biogas esistenti di massimizzare la produzione di energia elettrica, anche superando il limite di potenza ammessa ai sensi della normativa sul riconoscimento degli incentivi, valorizzando tale extraproduzione al prezzo di mercato e senza incidere sul totale delle risorse erogate a titolo di incentivo.
2022-05-10	M5S	LanziGabriele	Signor Presidente, solo pochi giorni fa intervenivo in quest'Aula nell'ambito della discussione generale sul decreto energia, che ha preceduto in termini di misure introdotte il contenuto del decreto oggi in discussione, che risulta già in parte superato dal nuovo decreto aiuti di recente licenziato da Consiglio dei ministri. Così come per la pandemia, e anzi anche in misura maggiore, un conflitto armato nel cuore dell'Europa e il caro energia rappresentano delle emergenze da fronteggiare senza esitazioni. Siamo stati i primi a dover dare delle risposte di fronte a una pandemia globale di cui non si conosceva ancora nulla e credo che in quell'occasione il Governo guidato dal presidente Conte si sia mostrato risoluto e vicino ai problemi dei cittadini. Lo ha fatto non con le parole, ma con provvedimenti concreti, finanziati attraverso diversi scostamenti di bilancio che hanno salvato migliaia di imprese e permesso a milioni di cittadini di superare un momento di estrema difficoltà.
2022-05-10	M5S	PellegriniMarco	Mi riferisco innanzitutto alla cosiddetta golden power per le grandi derivazioni idroelettriche. È un emendamento a prima firma del nostro senatore Andrea Cioffi che estende i poteri speciali dello Stato nei settori ritenuti strategici per la sicurezza nazionale quali l'energia, le comunicazioni, i trasporti ed anche ora le concessioni di competenza regionale. In buona sostanza questa norma metterà al riparo le concessioni dei grandi bacini idroelettrici - parliamo di produzione di energia rinnovabile che, mai come in questo momento, si è capito quanto sia fondamentale per il nostro Paese - da acquisizioni che potrebbero mettere in difficoltà o in pericolo il nostro Paese dal punto di vista energetico. Siamo davvero soddisfatti che questa importante innovazione abbia ricevuto l'approvazione praticamente unanime del Parlamento. Altra norma significativa riguarda i lavori del cosiddetto superbonus 110 per cento. Le imprese che eseguono tali lavori e che, in sostanza, operano con soldi pubblici devono fornire alla collettività garanzie di essere in grado di sapere e poter organizzare, realizzare, gestire e portare a termine i lavori, offrendo un prodotto di qualità, eseguendo le opere a regola d'arte ed applicando tutte le norme di sicurezza sul lavoro. Non possiamo infatti più accettare il doloroso susseguirsi di morti nei cantieri. Applichiamo a questi lavori un sistema in qualche modo simile a quello adottato per i lavori pubblici, utilizzando il criterio della certificazione SOA. Abbiamo però previsto una soglia al di sotto della quale le imprese appaltatrici e subappaltatrici non dovranno obbligatoriamente dotarsi della SOA e l'abbiamo individuata in 516.000 euro, il doppio del limite che vige per le opere da realizzarsi nei Comuni danneggiati dal sisma. Un limite che riteniamo assolutamente congruo per discriminare i lavori grandi da quelli di più piccola entità, per i quali è necessario un tipo di organizzazione diversa e meno complessa. Abbiamo altresì previsto che il regime transitorio parta dall'anno prossimo, quindi non dal 2022, ma esattamente dal primo gennaio 2023, data dalla quale le imprese dovranno dimostrare di avere almeno richiesto la certificazione SOA. La norma poi andrà a regime il primo luglio del 2023, tra più di un anno; un lasso di tempo assolutamente ragionevole per consentire alle migliaia di imprese edili italiane serie e competenti, che voglio rimarcare, essendo tra l'altro operatore del settore, sono la stragrande maggioranza in Italia, di qualificarsi e di prepararsi ad operare anche in tutti quei cantieri che si apriranno anche dopo il 2023 grazie agli ingenti fondi del PNRR. Fondi per i quali il MoVimento 5 Stelle e il presidente Conte si sono tanto battuti in Europa e che rappresentano uno dei nostri maggiori successi politici.
2022-05-10	M5S	PellegriniMarco	Mi viene da consigliare sommessamente e rispettosamente al Presidente del Consiglio di consultare gli studi fatti sul tema, tra cui quello del Cresme e della Camera dei deputati (che quantifica in 4 miliardi di euro per il 2021 il saldo economico positivo per lo Stato derivante dall'applicazione del superbonus e degli altri bonus edilizi), oppure l'ultima rilevazione dell'Enea (che evidenzia, al 30 aprile scorso, come i lavori di efficientamento energetico da superbonus abbiano fatto risparmiare al Paese più di 5 milioni di megawattora, che corrispondono al consumo annuo di energia elettrica di oltre un milione di famiglie). Bisogna prendere atto che l'epoca dell' austerity, delle politiche lacrime e sangue, delle letterine dalla Banca centrale europea del 5 agosto 2011 e delle regole astruse sulla convergenza di bilancio è finita per sempre e che, grazie al MoVimento 5 Stelle, si è aperta una nuova era di sviluppo, di redistribuzione della ricchezza, di politiche espansive e di creazione di lavoro buono, stabile e correttamente retribuito. Indietro non si torna.
2022-05-10	M5S	PescoDaniele	Signor Presidente, nel decreto-legge in esame ci sono alcune cose che personalmente mi hanno lasciato molto perplesso. Devo fare una critica a tutti i colleghi, perché secondo me non è stata mostrata sufficiente sensibilità al tema del caro bollette e del gas. Mi spiego meglio: stiamo approvando moltissime misure, manovre e azioni finalizzate a ridurre l'onere per le famiglie legato alle bollette, soprattutto del gas. Avremmo però potuto concentrarci di più nel trovare una soluzione alla fonte, all'origine del problema. Dico questo perché, attualmente, in bolletta, stiamo pagando la quota energia riferita al gas circa 90 euro. In realtà, chi importa il gas in Europa lo fa a prezzi che vanno dai 17 ai 20 euro, con punte di 64 euro per una parte marginale di gas che arriva da altri posti: mi riferisco infatti al gas che arriva dalla Russia, dall'Algeria e anche dall'Azerbaigian. Abbiamo insomma prezzi molto contenuti, anche in confronto con i nostri partner europei, che il gas lo pagano anche di più. Ho la certezza di quel che dico, perché l'ho letto su un documento molto importante, ovvero il Bollettino della Commissione europea sul mercato del gas, che esce trimestralmente. L'ultimo, che ho potuto vedere, riguarda gli ultimi tre mesi del 2021, quando il caro energia era già in atto. Abbiamo anche la controprova, perché in Italia abbiamo un grande importatore, l'ENI, che ha decuplicato i propri utili. Quindi, se prima ci potevano raccontare che facevano questi utili da altre parti e non sul gas, adesso anche loro sono stati costretti ad ammettere che gli utili li fanno proprio grazie al rincaro della quota energia gas. Quindi, onorevoli colleghi, avremmo potuto concentrarci sul trovare una soluzione a questo problema e fare in modo che gli importatori venissero in qualche modo favoriti, avvantaggiati e guidati nella possibilità di calmierare alla fonte il prezzo del gas. Lo si può fare, perché già succede sul mercato dell'energia elettrica, in cui abbiamo un acquirente unico, che compra energia e quello è il riferimento. La stessa cosa potremmo farla sul gas. Potremmo tranquillamente dire che c'è un gestore unico: abbiamo già il GME che gestisce il mercato del gas in Italia; potrebbe essere l'accentratore e fare in modo che compri il gas dagli importatori ad un certo prezzo e lo rivenda agli operatori. Vi erano due emendamenti in questo provvedimento che dicevano che il prezzo di riferimento del gas poteva essere minore rispetto a quello altissimo, che conosciamo bene, della quotazione TTF olandese, che - lo ricordo a tutti - è la quotazione utilizzata per stabilire il prezzo della quota energia del gas sulla nostra bolletta, oppure rispetto al prezzo all'importazione. Questi emendamenti sono stati ignorati perché probabilmente si pensava fosse difficile applicarli. Ma vi ripeto: abbiamo già un emendamento approvato alla Camera che dà la possibilità all'ARERA di stabilire il prezzo del gas anche con riferimento al prezzo reale della materia prima. Avevamo un emendamento, che poteva essere approvato, che chiedeva di fare riferimento al prezzo dell'importazione, quindi al costo originale della materia prima, e poi abbiamo un sistema che già funziona: quello elettrico sull'acquirente unico. Abbiamo il GME che opera nel mercato del gas e avrebbe potuto tranquillamente svolgere questa funzione. Colleghi, a me sembra che manchi la volontà di farlo; preferiamo fare in modo che l'ENI continui a decuplicare i propri utili e preferiamo tassare gli extraprofitti come stiamo facendo ora, magari anche arrivando al 25 per cento, ma rimangono comunque troppi utili a vantaggio di pochi operatori. Questo è sbagliato, colleghi, quindi vi prego di fare il possibile affinché, riguardo alle prossime misure che ci troveremo a valutare, si trovi una soluzione alla fonte. I nostri cittadini non hanno bisogno dell'aiuto per pagare la bolletta, ma hanno bisogno che la bolletta costi meno, e secondo me le condizioni per farlo ci sono. Quindi vi prego veramente di fare il possibile per poter attuare una misura del genere.
2022-05-10	PD	CominciniEugenio	Dalla temporanea riduzione dell'aliquota di accisa sui carburanti alle agevolazioni fiscali per i buoni carburante per i dipendenti delle aziende; dai contributi straordinari sotto forma di credito d'imposta per le imprese con forte consumo di energia a quelli per le imprese agricole e turistico-ricettive; da un rafforzamento delle norme sulla golden power per salvaguardare gli assetti proprietari e la gestione delle società operanti in settori ritenuti strategici alla definizione di un contributo straordinario sugli extraprofitti a carico dei soggetti operanti nel settore energetico: sono state numerose le misure che questo decreto ha portato in essere e che sappiamo essere anticipatorie di una serie di altri interventi. Siamo in attesa dell'importante decreto-legge aiuti, che conterrà significative misure anche dal punto di vista economico, ma questo decreto ha dato tempestivamente delle prime risposte ad alcune questioni che diventavano critiche. L'azione emendativa del Parlamento ha portato però ad alcune migliorie del testo che era stato approvato dal Consiglio dei ministri. In particolare, il Gruppo Partito Democratico ha ottenuto risultati significativi in alcuni ambiti. Sono state ampliate ai contraenti generali le disposizioni urgenti in materia di prezzi dei materiali dei contratti pubblici. Ci sono alcune disposizioni in tema di semplificazione in materia di 5G. È stato fatto un intervento importante sul lavoro sportivo, a tutela delle nuove primavere; in tema di trasporti, nel settore dei porti, ci sono una misura per la promozione del traffico ferroviario delle merci in ambito portuale e poi la soluzione di un problema che si protraeva da tempo, con l'ingresso dei lavoratori marittimi stranieri nelle nostre aree portuali a bordo di grandi navi da crociera. Ci sono misure in tema di minori non accompagnati provenienti dall'Ucraina; nell'ambito del commercio, c'è stata l'estensione al 30 settembre delle autorizzazioni per l'occupazione del suolo pubblico per bar e ristoranti ed anche la semplificazione delle relative procedure. Per quanto riguarda gli enti locali, viene ripristinata la disciplina relativa alla gestione da parte dei Comuni degli alloggi di edilizia residenziale pubblica, in particolare per la trasformazione del diritto di superficie in diritto di proprietà; ci sono contributi per i Comuni di grandi dimensioni che procedono alle fusioni; l'autorizzazione ad utilizzare l'avanzo di amministrazione per coprire i maggiori oneri derivanti dalle spese per l'energia e anche la revisione degli indicatori di deficit strutturale di bilancio. Siamo riusciti ad ottenere l'approvazione di emendamenti anche in ambito scolastico, con le misure sull'acquisto di impianti di ventilazione meccanica controllata nell'ambito del Fondo per l'emergenza epidemiologica da Covid-19, e disposizioni in materia di integrazione delle graduatorie di merito del concorso ordinario per l'infanzia e la primaria. Sono misure che abbiamo potuto ottenere grazie al dialogo in seno alla maggioranza e al confronto con il Governo, che voglio ringraziare e che - lo ricordo al senatore Iannone, che forse si è perso nelle dinamiche parlamentari e della nostra Costituzione - è assolutamente legittimo e legittimato ad operare in rappresentanza degli italiani. È stato fatto un lavoro complesso anche questa volta, certo con la presentazione di numerosi emendamenti, tutti quanti importanti, anche se è chiaro che poi il peso specifico delle diverse misure va anche soppesato e calibrato e a volte il tempo che impieghiamo a fare scelte politiche è anche dovuto alla mole del lavoro che noi stessi produciamo e che poi va chiaramente vagliato. Tutti i Gruppi parlamentari avrebbero forse la necessità di riuscire a soppesare meglio le proposte che presentano per poter rendere la loro azione più efficace ed anche più spedita, perché a volte la volontà di agire per migliorare i provvedimenti del Governo si traduce in una quantità di emendamenti significativa che poi si trasforma in un freno alla nostra azione. A ciascuno di noi e a tutti quanti i Gruppi vorrei dire che dovremmo trovare una modalità per rendere davvero più spedito e più efficace l'intervento del Parlamento sui provvedimenti del Governo. Credo però che l'esperienza di questa legislatura, prima con l'emergenza derivante dal Covid e ora con l'emergenza legata alla guerra in Ucraina, ci abbia anche resi capaci di gestire gli aspetti più complicati dei procedimenti legislativi e della nostra produzione di emendamenti. Desidero ringraziare i presidenti D'Alfonso e Girotto per la conduzione dei lavori, ovviamente i relatori Fenu e Tiraboschi per il lavoro di cucitura delle proposte, di cui si sono fatti carico insieme alla sottosegretaria Guerra e al sottosegretario Freni per come hanno accompagnato i nostri lavori. Il Partito Democratico è soddisfatto del lavoro che il Governo ha precedentemente svolto con l'elaborazione del decreto; siamo però anche soddisfatti del lavoro di miglioramento del testo che il nostro Gruppo, con gli altri Gruppi di maggioranza, ha saputo ottenere, con il consueto dialogo, a volte intenso, ma che ha prodotto risultati. Crediamo che si debba andare avanti in questa direzione, siamo in attesa del testo dell'importante decreto aiuti per poter soppesare anche quelle misure e per poter dare un ulteriore contributo di miglioramento rispetto alle esigenze che le famiglie e le imprese esprimono e che le forze politiche interpretano attraverso la propria presenza in Parlamento. PRESIDENTE. È iscritto a parlare il senatore Boccardi. Ne ha facoltà.
2022-05-11	FI	TiraboschiMariaVirginia	Signor Presidente, sottosegretari Guerra e Freni, colleghi, ha già detto il collega Fenu sul punto della SOA e anche sulla questione dei prezzi del gas, che devono essere sganciati da quelli dell'energia elettrica. Se posso, faccio ancora due considerazioni, ringraziando peraltro tutti i colleghi di questo Senato, che hanno offerto ottimi spunti di riflessione.
2022-05-11	FI	TiraboschiMariaVirginia	Sul tema del prezzo del gas scollegato dal prezzo dell'energia per evitare le speculazioni, sottolineo che questo è certamente un passaggio che può aiutare, ma le speculazioni sono ascrivibili proprio al cosiddetto mercato finanziario. Nel momento in cui ci sono tensioni geopolitiche, come quelle che stiamo osservando e che leggiamo sui giornali, è evidente che ci sia qualche speculazione di carattere finanziario.
2022-05-11	M5S	FenuEmiliano	Rispondo ora in breve al collega Daniele Pesco, che aveva presentato un emendamento per introdurre la possibilità di stabilire il prezzo del gas in base al prezzo medio di acquisto da parte degli acquirenti grossisti. Il collega ha lamentato che il suo emendamento fosse stato ignorato; in realtà è stato esaminato con molta attenzione ed è davvero importante. Tutti siamo d'accordo sulla necessità di agire in qualche modo sul calmieramento del prezzo nell'acquisto all'ingrosso. Tuttavia ci sono state difficoltà ad esprimere un parere su un emendamento di questo tipo, soprattutto perché alla Camera recentemente è stato approvato un emendamento analogo che ha come riferimento il costo reale del gas e il soggetto che deve fare riferimento a questo costo reale, per poter intervenire sul prezzo finale al consumatore, è ARERA. Mi auguro quindi che l'emendamento recentemente approvato alla Camera al decreto-legge energia possa essere attuato nel più breve tempo possibile, perché non basta colpire gli extraprofitti. La soluzione migliore sarebbe agire all'origine. Quindi, in qualche modo, controllare il prezzo del gas all'origine, che non corrisponde al costo reale originario. Questa considerazione era rivolta a rispondere al collega Pesco. Io condividevo assolutamente il suo emendamento, ma, in questa fase, era ancora presto per poterlo esaminare e portare avanti.
2022-05-12	FI	ToffaninRoberta	Forza Italia lo sta ripetendo fin dall'inizio della pandemia. Anche durante l'esame di questo decreto-legge, pur con le difficoltà sorte in Commissione legate agli iter procedurali, con i pareri dei Ministeri giunti all'ultimo minuto, e rispetto anche a valutazioni della Ragioneria che stupiscono per il fatto di andare oltre il parere tecnico, Forza Italia si è comunque battuta per dare la possibilità alle imprese di usufruire di un'ulteriore moratoria sui mutui e, in attesa che l'Europa si esprima sugli aiuti di Stato, ha proposto e ottenuto che vi fosse almeno una proroga dei rimborsi dei pre-ammortamenti. Allo stesso modo Forza Italia ha portato avanti, tra le altre, misure a sostegno della liquidità per il settore agricolo e per il comparto teatrale; misure in favore della semplificazione delle procedure relative al fotovoltaico; misure per incrementare la produzione di energia elettrica da biogas con impianti già in essere e misure per la proroga importantissima delle concessioni di suolo pubblico. Ma non basta. Rinforzare le nostre realtà economiche significa saperle qualificare e valorizzare, perché possano affrontare le sfide che le transizioni richiedono. La nostra forza sta nel made in Italy, un brand che è tra i primi al mondo, e su questo dobbiamo fare leva.
2022-05-12	FI	ToffaninRoberta	Forza Italia sposa la cessione dei crediti anche per la riduzione dei costi dell'energia e del gas per le imprese, ma queste cessioni, analoghe a quelle del superbonus, vanno modificate perché possano essere efficaci. Va permessa la cessione ai clienti delle banche anche durante i primi passaggi, per evitare il collasso del sistema. Siamo in una fase in cui - lo ripetiamo - la misura messa in atto dal superbonus, che - come diciamo da tempo - doveva essere impostata diversamente, non può ora essere interrotta, pena il fallimento di centinaia e centinaia di imprese, con conseguenze occupazionali nefaste che non ci possiamo permettere. Sarà il prossimo decreto a determinare la proroga della scadenza del SAL al 30 giugno e in questo prossimo decreto dovrà esserci anche, inevitabilmente, l'aggiornamento finalmente definitivo e adeguato dei passaggi della cessione del credito.
2022-05-12	FI	ToffaninRoberta	Signor Presidente, onorevoli colleghe e colleghi, rappresentanti del Governo, il 24 febbraio 2022 è una data che, purtroppo, i libri di storia riporteranno tra le pagine più cupe di questo inizio secolo. È una data che segna l'inizio di una guerra cruenta in Ucraina e la fine di un periodo di pace nel continente durato decenni, con ripercussioni economico-sociali che da subito si sono fatte sentire anche nel nostro Paese. Man mano che i giorni passano, tra gli italiani la preoccupazione per un'estensione del conflitto si combina con quella più tangibile per l'impennata dei prezzi, a cominciare da quelli dell'energia; impennata iniziata circa un anno fa, ben prima dello scoppio della guerra, ma acuita dal conflitto in atto. Basti ricordare che nel primo trimestre 2022, rispetto al primo trimestre dello scorso anno, si è registrato un aumento del 131 per cento sulle utenze domestiche della luce e del 94 per cento su quelle del gas. Si tratta di dati indicativi riflessi nel quadro macroeconomico riportato dal DEF approvato di recente dove - lo ricordo - è prevista una crescita del PIL tendenziale al ribasso di 1,8 punti percentuali rispetto a quanto prospettato lo scorso settembre dalla NADEF, e dove il dato dell'inflazione al 5,6 per cento è rappresentativo della crisi che stiamo vivendo. Si tratta di uno scenario che ancora non sappiamo quando e di quanto muterà. La situazione non è affatto prevedibile. A fronte di questa nuova emergenza, con alti costi di energia e di fronte a periodi in cui si prospetta una sempre più alta inflazione, dall'inizio dell'anno il Governo si è attivato mettendo in campo nuovi decreti-legge per sostenere famiglie e imprese, destinandovi prima 4 miliardi, ora 6,5 miliardi e nel prossimo decreto in via di approvazione - che speriamo vedrà la luce al più presto - ulteriori 12 miliardi. Sono risorse importanti, stanziate senza scostamenti di bilancio e senza creare ulteriore debito pubblico, che sappiamo utili per dare prime risposte ai cittadini, ma che di certo non potranno soddisfare tutte le necessità e le gravi difficoltà in cui versa il Paese. Servirà un nuovo scostamento di bilancio? È molto probabile.
2022-05-12	FdI	deBertoldiAndrea	Siamo fieri - e apprezzo che anche il senatore Marino, presidente di una forza di maggioranza, lo abbia detto nel suo intervento - di aver ottenuto che il bonus carburanti sia esteso a tutti i datori di lavoro privati e non solamente alle aziende. Ricordiamo però al Governo che le aziende non sono tutto il mondo economico e, quindi, ora anche gli studi professionali potranno godere di questo bonus. Concludo, signor Presidente, ricordando al Governo un impegno, almeno quello, e mi rivolgo alla correttezza del sottosegretario Guerra: è stato sottoscritto un ordine del giorno impegnativo per il Governo nel primo decreto utile sull'energia, per riaprire la ricerca e la prospezione del gas al fine di conseguire l'autonomia energetica. È stato un impegno che il Governo ha preso con Fratelli d'Italia e con gli italiani per ridare certezze al proprio futuro. Auspichiamo che quell'impegno che il Governo ha preso senza se e senza ma con noi e gli italiani venga rispettato. Concludo, alla luce dei ragionamenti svolti, con il negare la fiducia di Fratelli d'Italia a questo analgesico inconsistente e quasi ridicolo provvedimento per gli italiani.
2022-05-12	M5S	DellOlioGianmauro	DELL'OLIO (M5S). Signor Presidente, membri del Governo, colleghe senatrici e colleghi senatori, oggi siamo in quest'Aula per discutere e approvare il decreto-legge n. 21 del 2022 recante misure urgenti per contrastare gli effetti economici e umanitari della crisi ucraina. Presidente, c'è un po' troppo brusio in Aula. PRESIDENTE. Senatore, ritengo che ci siano le condizioni per poter proseguire. Prego. DELL'OLIO (M5S). In questi ultimi due anni, tutti i decreti-legge che sono stati convertiti fanno parte di un percorso di sostegno e di supporto alle imprese e ai cittadini. In questo decreto-legge, anche se nel titolo troviamo la parola «ucraina», non si parla della guerra: si parla in due o tre articoli del supporto alle persone che stanno arrivando in Italia e per il resto si interviene per supportare aziende e imprese ed è la ragione per cui, giornalisticamente, il provvedimento viene definito decreto taglia prezzi. Queste misure fanno dunque parte di un processo in prospettiva, partito con il decreto sostegni ter e proseguito con il decreto energia, che è stato approvato, con il decreto accise, le cui misure sono poi entrate all'interno del provvedimento in esame, e con il decreto-legge aiuti, che uscirà a giorni. Si interviene quindi su tante problematiche riguardanti i cittadini e le imprese. Facciamo qualche esempio: si interviene sulle accise per l'acquisto di carburante e di gas, si interviene con un bonus da parte dei datori di lavoro privati per il carburante e con un credito per le imprese per acquistare energia e gas, si interviene sul credito d'imposta per le aziende energivore e gasivore, sulla rateizzazione delle bollette, sul fondo di garanzia per le piccole e medie imprese, incrementando i bonus per le famiglie, con il bonus sociale elettricità e gas, e con tutta una serie di altre misure riguardanti l'autotrasporto, l'agricoltura, la pesca e il turismo. Sebbene il provvedimento in esame sia stato emanato una cinquantina di giorni fa, esso è stato in parte superato dal decreto aiuti, perché le agevolazioni per le imprese energivore sono state aumentate nell'ambito di tale provvedimento e la stessa cosa succede per quanto riguarda la misura della riduzione delle accise su benzina e gasolio. Questo modo di operare, da un po' di anni a questa parte, con una sovrapproduzione di decreti-legge, è un modus operandi normale, se vogliamo, tenendo conto anche del fatto che stiamo uscendo dall'epidemia da Covid-19, ma non ne siamo ancora del tutto fuori, e che abbiamo una guerra a 1.600 chilometri di distanza. Tutto ciò, però, ci fa comprendere anche quanto sia nitida l'impronta del MoVimento 5 Stelle, sia all'interno del decreto-legge in esame sia nei successivi, perché parte degli emendamenti che abbiamo presentato in questa sede sono già all'interno del decreto-legge aiuti che arriverà e questo ci fa piacere. Facciamo qualche esempio: il passaggio al 30 settembre della scadenza per eseguire il 30 per cento dei lavori con il superbonus per le abitazioni unifamiliari o la possibilità per le aziende di credito di cedere il credito ai propri correntisti, direttamente e senza aspettare le quattro cessioni, cosa che avevamo già chiesto all'interno del decreto sostegni ter, che è stata inserita nel decreto energia e adesso è stata corretta, dopo una serie di confronti con il Governo. Pensiamo anche all'aumento del credito di imposta per le imprese energivore, al passaggio della tassazione dal 10 per cento al 25 per cento degli extra-profitti, tramite il decreto-legge accise, che entra nel decreto aiuti, o anche alla proroga del blocco delle accise sui carburanti. Tutte queste erano proposte emendative del MoVimento 5 Stelle, che sono entrate nel decreto-legge aiuti e quindi non sono state approvate all'interno del decreto-legge in esame. Come MoVimento 5 Stelle possiamo dunque ritenerci soddisfatti, perché si tratta di vittorie per i cittadini: a noi interessa che siano fatte cose buone per l'Italia e per i cittadini e poco importa se siano fatte o meno grazie a degli emendamenti. Ciò non toglie che siamo anche soddisfatti per alcuni emendamenti che sono stati approvati nel decreto-legge in esame e vorrei citarne tre in particolare. In primo luogo c'è la norma che permette di aumentare il livello di produzione di energia per le aziende da biogas agricolo: in questa maniera possiamo aumentare, a costo zero per lo Stato, il livello di produzione, fino a circa 600 milioni di metri cubi. Si tratta di un aumento del 20 per cento, senza intervenire sui costi per lo Stato e per i contribuenti. Ciò significa ridurre l'approvvigionamento dall'estero e anche ridurre l'utilizzo di fonti fossili. Un altro emendamento che voglio citare è quello che permette di installare impianti di energia rinnovabile all'interno delle aree di prospetto di alcune zone industriali, la cui distanza viene portata da 300 a 500 metri, e da 150 a 300 metri per le aree adiacenti alla rete autostradale: è poca cosa, se vogliamo, ma questo significa per le imprese poter installare impianti di energia rinnovabile, avendo a disposizione energia a basso costo e in loco. L'ultimo emendamento che mi preme richiamare è quello sulla normativa del golden power. Per chi non lo sa e per chi ci ascolta parliamo di quella misura che permette ai governi di intervenire in caso di cessione di una infrastruttura o di una società strategica per lo Stato. Grazie a un emendamento del MoVimento 5 stelle, a prima firma del senatore Cioffi, la normativa del golden power è stata estesa, anche a livello di concessioni, per i trasporti, le comunicazioni e l'energia, in particolare per l'idroelettrico. Ricordiamo che era nata per le opere di grande derivazione idroelettrica ed è fondamentale, in questa fase di cambiamenti, per dare supporto allo Stato per avere il polso della situazione. Tutti questi emendamenti - tengo a ribadirlo - sono a costo zero per lo Stato e per i contribuenti e questo non perché non dobbiamo spendere, perché noi siamo per una politica espansiva, ma non c'erano margini di spesa in questo decreto. Ricordiamo che per noi il debito, se è debito buono, può e deve essere fatto, perché aiuta a far crescere lo Stato. C'è un ultimo punto su cui vorrei intervenire, Presidente, interessante e preoccupante allo stesso tempo. Nel decreto-legge, agli articoli 3, 4 e 9, il Governo ha inserito la possibilità per le imprese energivore e gasivore di cedere i crediti d'imposta, sostanzialmente allineando la normativa a quella che aveva proposto il MoVimento 5 Stelle per i bonus edilizi. Quindi, il Governo introduce all'interno del decreto-legge, nel testo base, un qualcosa che riconosce di fatto che la misura che il MoVimento 5 Stelle era determinato a creare con il superbonus va bene: questo è positivo, ma l'aspetto preoccupante che non capisco è perché il Governo finora abbia contrastato questa misura. Non capisco perché il Governo debba andare in Europa a dire che è una misura che non funziona, quando c'è anche una lettera della presidente von der Leyen che dice che è una misura importante e interessante, per poi inserire all'interno del testo base la stessa misura, che nasce da quel principio di cedibilità di credito d'imposta che ha portato avanti il MoVimento 5 Stelle. Posso solo augurarmi che sia una presa di coscienza del fatto che è un meccanismo che serve e mi auguro a questo punto che il Governo voglia fare quel passo ulteriore che serve al Paese, cioè indicare alle aziende di credito di supportare le aziende edilizie, continuare a comprare i crediti che esistono sul mercato e magari anche spingere Poste italiane, che oggi ha deciso di comprare solamente dai cittadini privati, a comprare anche dalle imprese, in modo da liberare lo stock esistente di crediti di imposta in possesso delle aziende di credito e permettere loro di intervenire sul mercato, perché il mercato dell'edilizia non va fermato. A tal proposito, ricordo che noi ci andiamo a vantare in Europa dell'aumento del 6,6 per cento del PIL nel 2021; è bene sapere che questo aumento, per l'1 per cento di quel 6,6 per cento, è merito del settore edilizio. Stiamo dicendo che il 15 per cento di quell'incremento è dato dal settore edilizio, che è rinato con questa misura. Questo è importante, perché è stato fatto senza consumo di suolo. Il mercato edilizio è ripartito e adesso ha necessità di non fermarsi. Chiudo, Presidente, con un'ultima dichiarazione: in questo, come in tutti i decreti legge, ci sono luci e ombre. Per alcuni Gruppi politici è scritto bene, per altri male; alcune parti vanno bene per uno, oppure si correggono in fase di emendamenti parlamentari. Abbiamo visto che questo decreto è già in parte superato dal decreto aiuti, ciò nonostante è un provvedimento importante per i cittadini e per le imprese. È per questo che annuncio il voto favorevole del MoVimento 5 Stelle.
2022-05-12	M5S	PisaniGiuseppe	1. Nell'ambito delle misure assistenziali previste dalle ordinanze di protezione civile conseguenti alla delibera dello stato di emergenza adottata dal Consiglio dei ministri in data 28 febbraio 2022, ai comuni che accolgono minori non accompagnati provenienti dall'Ucraina in conseguenza della crisi politica e militare in atto, nelle strutture autorizzate o accreditate ai sensi dell'articolo 8, comma 3, lettera f), della legge 8 novembre 2000, n. 328, ovvero che sostengono gli oneri connessi all'affidamento familiare dei medesimi minori, disposto ai sensi degli articoli 4 e 5 della legge 4 maggio 1983, n. 184, è riconosciuto, da parte del Commissario delegato di cui all'articolo 2 dell'ordinanza del Capo del Dipartimento della protezione civile n. 876 del 13 marzo 2022, il rimborso dei costi sostenuti, fino a un massimo di 100 euro pro die pro capite. A tal fine, il predetto Commissario si avvale di una struttura di supporto da definirsi con ordinanza del Capo del Dipartimento della protezione civile, nel limite di spesa complessiva di euro 237.701 per l'anno 2022. Per l'attuazione delle misure di cui al presente comma, il Fondo per le emergenze nazionali, di cui all'articolo 44 del decreto legislativo 2 gennaio 2018, n. 1, è incrementato di euro 58.568.190 per l'esercizio finanziario 2022. 2. Agli oneri derivanti dal comma 1, si provvede mediante corrispondente versamento all'entrata del bilancio dello Stato delle risorse in conto residui accertate ai sensi dell'articolo 1, comma 767, della legge 30 dicembre 2018, n. 145»; - l'articolo 37- ter sia sostituito dal seguente: «Articolo 37- ter (Utilizzo avanzi amministrazione per copertura maggiori oneri derivanti dalle spese per l'energia) 1. All'articolo 13 del decreto-legge 27 gennaio 2022, n. 4, convertito, con modificazioni, dalla legge 28 marzo 2022, n. 25, sono apportate le seguenti modifiche: a) al comma 4, è aggiunto, in fine, il seguente periodo: "Per l'anno 2022, le risorse di cui al presente articolo possono essere utilizzate a copertura dei maggiori oneri derivanti dall'incremento della spesa per energia elettrica, non coperti da specifiche assegnazioni statali, riscontrati con riferimento al confronto tra la spesa dell'esercizio 2022 e la spesa registrata per utenze e periodi omologhi nel 2019."; b) dopo il comma 6 è inserito il seguente: "6- bis. La verifica a consuntivo di cui all'articolo 106, comma 1, del decreto-legge 19 maggio 2020, n. 34, convertito, con modificazioni, dalla legge 17 luglio 2020, n. 77, non comporta nuovi oneri a carico della finanza pubblica."».
2022-05-12	PD	DAlfonsoLuciano	(ore 13,52) ( Segue D'ALFONSO). Permettetemi però di dire che non c'è nulla di meglio di una riflessione ironica: non possiamo affidare alla videata di un computer, con i suoi «inoltra» e «ricevi», l'attività istruttoria, la quale richiede dedizione intellettuale, penetrazione. Io vengo dalla Regione di Silvio Spaventa, che tra l'altro festeggiamo perché ricorrono i duecento anni dalla sua nascita. Spaventa è stato uomo di giustizia e di opere pubbliche. Quando faceva ponti e ferrovie, spiegava che, affinché un progetto riesca a fare bene l'infrastruttura, va nutrito della relazione geologica, dell'attività istruttoria; non è che il faldone geologico sta sul tavolo e da sé, magicamente, dona l'istruttoria alla parte tecnica. Ci vogliono la cucitura, il componimento, la composizione e tutto questo lo fa la mente umana. La giustificazione è il bombardamento normativo, il bombardamento dei decreti-legge, la specialissima situazione. Attenzione, però, che questa postura non diventi tradizionale, per cui gli emendamenti sono fastidio, il camminamento è nella sua linearità velocissima e il testo originario di partenza non si può arricchire. Siamo riusciti a fare dei miglioramenti: ad esempio, quello riguardante la semplificazione sull'autoproduzione di energia sostenibile e rinnovabile; quello riguardante l'aiuto alla vita comunale, affinché nei documenti contabili il Comune potesse utilizzare anche gli avanzi di amministrazione. La distinzione tra avanzo di amministrazione e amministrazione ordinaria si può superare, perché c'è la guerra, c'è la rottura di civiltà. Questo emendamento andrebbe accompagnato con l'applauso e non con una rilettura quasi contundente. Lo stesso vale, colleghi, anche per tutto quello che abbiamo messo in campo nell'inclusione anche di altre fonti di approvvigionamento energetico accanto al gas naturale. Si tratta di una visione coordinata e comprensiva. Il primo a porre il tema che prima o poi ci saremmo trovati davanti a una grande emergenza planetaria energetica è stato Rifkin, il quale ci ricordava che sarebbe stato necessario un approccio di pensiero laterale, reticolare, che non trascurasse nulla e lì siamo arrivati. Ha fatto bene la collega De Petris, che ha parlato prima, a dire che sono soluzioni emergenziali e adesso dobbiamo operare per il duraturo, per fare in modo che l'accompagnamento alla transizione davvero ci riesca. Io sono molto soddisfatto anche di un emendamento nato all'insegna della conoscenza della vita dei Comuni, che consente la fusione di Comuni grandi per renderli capaci di erogare servizi e accompagnare progetti di vita. Il Comune è nato addirittura con Dio, prima dei troni inventati dall'uomo. Il Comune, però, se accompagna anche l'evoluzione della domanda di crescita che arriva dalla vita reale delle collettività, va ingrandito. C'è un emendamento su cui hanno lavorato tutti i senatori, che ringrazio, il quale ha ricevuto parere favorevole. Ci volevano coraggio, intrapresa mentale e libertà culturale per capire l'emendamento, dandogli anche copertura finanziaria. Allo stesso modo, sono contento di un emendamento che ritengo ci fa salutare Chomsky, il grande linguista americano, che dice che, quando ci sono le guerre, non le armi ma i capaci di insegnamento ed educazione. L'emendamento Rampi consente di mantenere in vita le graduatorie di tutti gli idonei affinché vengano utilizzati per la grande domanda di formazione che proviene dal Paese. L'emendamento aiuta l'ordinamento italiano e non va trattato come se fosse saliva o acqua piovana nelle grondaie, ma va lavorato con atteggiamento accogliente. Sono questi i motivi per cui sono soddisfatto. Si tratta di un decreto migliorista. Dobbiamo lavorare ancora molto e sappiamo che, se ci mettiamo insieme, riusciamo. In sede di Commissioni congiunte il voto è stato unanime sul 99 per cento delle questioni esaminate. Pertanto, il Gruppo Partito Democratico voterà a favore.
2022-05-12	PD	DAlfonsoLuciano	D'ALFONSO (PD). Signor Presidente, ringrazio chi mi ha preceduto, perché ha lavorato l'argomento con idoneità di punti di vista e anche facendosi carico di rendere comprensibile ciò che è accaduto. Se io dovessi spiegare e presentare questo decreto-legge nella sua vita di conversione, direi che è un decreto-legge migliorista, nel senso che è un decreto-legge che, con il lavoro del Parlamento, si mostra capace di aiutare la reazione del nostro sistema davanti ad attacchi ormai ripetuti. Prima abbiamo subito l'attacco, una rottura di civiltà, della pandemia. Adesso abbiamo un'altra rottura di civiltà, che deriva dalla guerra e anche da un prevedibile esodo di consistenza biblica che arriverà da ogni parte, dove c'è la vittoria della paura e della distruzione. In ragione di questo, l'economia ha le sue reazioni, sbagliate ed emotive, ma l'economia è una mano morta, come si potrebbe dire prendendo a prestito l'espressione. Noi, attraverso l'attività normativa, proviamo a contenere e a mitigare le ricadute, i rischi, i pericoli, i danni, il dolore ulteriore. Questo decreto-legge, attraverso il lavoro di conversione messo in campo dalle Commissioni, dà una risposta possibile per quanto riguarda il contenimento dell'aumento dei costi della benzina, agendo sull'istituto dell'accisa. E ci si fa carico di facilitare l'acquisto della benzina da parte di tutte le categorie interessate: dalla famiglia all'operatore economico. Si pone anche un tema riguardante il funzionamento delle strutture sociali comunali quanto al costo intervenuto dell'energia. Pensate a quello che sta accadendo per il funzionamento e l'esercizio continuativo delle piscine nei piccoli, medi e grandi Comuni. Si dà una risposta anche per quanto riguarda l'autoproduzione di energia, facendo in modo che le imprese conoscano facilitazioni. È il tema della semplificazione. Dovrebbe essere la cifra dei rapporti tra ordinamento e società, tra ordinamento ed economia, anche quando torniamo più volte a legiferare. Su questo c'è un capitolo magistrale, quello riguardante la rigenerazione abitativa sul piano energetico e della resistenza sismica: abbiamo fatto una tale quantità di norme che adesso dobbiamo mettere in ordine, senza perdere la capacità di funzionare con semplicità. E anche in questo sito normativo ci diamo da fare per provare a recuperare un po' di semplicità. Una volta un autorevole magistrato del Consiglio di Stato, a me molto caro, spiegò che, quando una norma non si capisce, è fatta male; quando non è semplice nella sua applicazione, va assolutamente medicata; e noi su alcune attività normative dobbiamo intervenire in termini di medicazione. Questo mi presta il fianco a una riflessione che voglio fare rispettosamente. Io ci credo al fatto che le amministrazioni sappiano e debbano fare l'istruttoria. Come funziona l'itinerario normativo? La norma, alla fine del suo cammino, deve produrre una condotta virtuosa di chi si deve adeguare, e cioè i componenti della collettività, quelli che producono ricchezza. Tuttavia, la norma, affinché aiuti l'emersione del comportamento virtuoso, deve essere di facile applicazione; deve essere lavorata; deve essere nutrita dalla vita reale. Il comportamento dei parlamentari e degli organi collegiali del Parlamento aiuta il prodotto normativo quando parte dal Governo - in quei momenti eccezionali nei quali dovrebbe partire dal Governo - a recuperare realismo e adeguatezza rispetto alla realtà, conoscenza della realtà. Qui compaiono gli emendamenti, che hanno la «M» salvifica di miglioramento. L'emendamento non si può trattare come un fastidio. Devo dire che i rappresentanti del Governo venuti ad accompagnare questo cantiere hanno aiutato, si sono prodigati, hanno fatto in modo da rappresentare un ponte di collegamento tra il sito del Parlamento e i siti dei Ministeri.
2022-05-18	FI	PapatheuUraniaGiuliaRosina	Questo provvedimento segna oggi veramente una svolta epocale perché, dopo settantacinque anni, diamo dignità ai lavoratori dello spettacolo. È dal 1947 che purtroppo questi lavoratori sono rimasti privi di qualunque tutela, eppure il nostro Paese vive di cultura, grazie anche ai lavoratori dello spettacolo, che non sono solo i grandi artisti: pensiamo, ad esempio, anche ai format televisivi. Ricordo come durante la pandemia gli stessi grandi artisti sono voluti intervenire per dire che dietro loro c'erano tantissimi lavoratori. Come ha detto giustamente anche la collega De Lucia, questi stessi lavoratori sono dovuti scendere in piazza perché improvvisamente, dopo settantacinque anni, ci si è accorti che non avevano alcuna indennità. Durante il periodo dell'emergenza da Covid-19, durante il quale sono stati soprannominati addirittura gli invisibili, hanno ricevuto veramente delle miserie, scusatemi se lo dico, ma è così. Hanno dovuto manifestare, hanno dovuto attendere e aspettare una regolamentazione per avere poi delle piccole indennità, ovviamente solo una goccia nell'oceano per persone che, come noi, sono state costrette a rinunciare alla libertà, ma che, cosa ancora più grave, non hanno più potuto prendere parte ad alcuno spettacolo e quindi non hanno più potuto lavorare, perché quello è ciò che sanno fare. È stato per loro sicuramente anche un grosso trauma personale, ma, grazie anche all'appello corale di tutti coloro che hanno potuto partecipare alle varie manifestazioni, le loro proteste sono state raccolte. Signor Ministro, sono stata la prima firmataria di questa riforma il 10 aprile 2019: già in tempi non sospetti, dunque, secondo me questo tipo di attività doveva essere oggetto di attenzione, soprattutto dopo i diciotto anni di un Governo al quale non abbiamo mai potuto partecipare e dal quale, nonostante questi lavoratori siano tanto affezionati alla sinistra, non hanno avuto nessun riscontro. Mi auguro quindi che, dopo la lettura da parte dell'altro ramo del Parlamento, in occasione della quale ritengo che non ci saranno ulteriori ritardi, i nove mesi già richiesti dal Ministero, che con la decretazione farà il lavoro più importante, non diventino settantasei anni di attesa, perché da settantacinque a settantasei in questo Parlamento è un attimo. Confido nel lavoro corale che è stato fatto da tutte le forze politiche, che mi sento di ringraziare, perché il fatto di avere a cuore un tema così importante come quello dei lavoratori dello spettacolo ci ha visti lavorare in maniera congiunta, peraltro non senza difficoltà. Purtroppo, infatti, la stessa definizione di lavoratori dello spettacolo è stata difficile da individuare. Nel testo di legge da me presentato avevo dato la seguente definizione, che vorrei ricordare e spiegare: per lavoratori dello spettacolo si intendono quei soggetti che, con abilità di natura artistica, che si possono manifestare con un'attività inventiva, un'interpretazione, un'esibizione, una particolare abilità fisica, una specifica personalità, o anche con una qualificata competenza tecnico-artistica, danno un apporto necessario o sostanziale alla realizzazione o alla miglior riuscita dello spettacolo. In questo provvedimento tutte queste figure sono state tutte richiamate in maniera generale; abbiamo visto che si è fatto riferimento anche alle fondazioni lirico-sinfoniche e in questo senso un grande plauso va a chi le ha volute inserire. L'elemento secondo me più importante, che va oggi evidenziato e per cui dobbiamo veramente sottolineare il grande lavoro fatto dalla Commissione, è dato dal riconoscimento dell'indennità di discontinuità. Voglio spiegare a chi ci ascolta che nel caso di attori, di musicisti, di comparse o di chiunque sia coinvolto in una performance, che si traduce e si sintetizza magari in un minuto, dietro quel minuto ci sono prove, c'è un'energia fisica e psichica, ma soprattutto c'è uno studio, perché bisogna prepararsi per fare quel minuto di spettacolo e per passare da uno spettacolo a un altro. Questo vale soprattutto quando parliamo di teatranti: penso, ad esempio, a "I duellanti", che ho visto al Teatro Quirino di Roma, dove c'era gente che recitava con le armature, con le spade, per cui c'è necessità anche di una forza fisica enorme. Ebbene, quando ho ascoltato queste persone nel 2019 sono rimasta veramente basita pensando al lavoro incredibile che a mio avviso hanno fatto. Un lavoro che - voglio ricordarlo, e per questo chiedo anche l'attenzione da parte dell'Assemblea - quando eravamo chiusi in casa a causa del Covid sicuramente ci ha potuto dare conforto perché a tenerci compagnia sono stati proprio gli attori, gli artisti, perché eravamo tutti incollati alla televisione. A loro veramente voglio fare un applauso, che farò a nome di tutti, perché veramente hanno meritato, e vi invito ad applaudire agli artisti
2022-05-18	PD	RampiRoberto	Signor Presidente, nel ricordare - perché è giusto - le tante persone che hanno contribuito davvero a questo provvedimento, che sono meno note e che non appaiono e non appariranno nelle cronache parlamentari, ci sono tre nomi che vorrei citare. Il primo è quello del presidente della mia Commissione, Riccardo Nencini, perché davvero ha messo in questo provvedimento un'energia, una tenacia e una generosità non comuni; credo abbia fatto la differenza ed è giusto riconoscerglielo. Gli altri due nomi sono quelli di due figure tecniche, il professor Casini e la dottoressa Cipollone, che davvero hanno messo un'energia incredibile in questo provvedimento: ogni tanto bisogna ricordarsi anche di chi lavora nell'amministrazione pubblica e supporta la nostra attività.
2022-05-19	M5S	MantovaniMariaLaura	Signor Presidente, domani decorrono dieci anni dal 20 maggio, anniversario del sisma in Emilia e nella Pianura padana. A distanza di dieci anni, molta parte della ricostruzione privata è stata fatta per quanto riguarda sia le aziende, sia le abitazioni, ma sarebbe un errore pensare che sia finita. Per scelta del commissario per la ricostruzione, si è preferito sbrigare velocemente le pratiche più facili per toglierle di mezzo. In questo modo, però, nei Comuni più gravemente colpiti, localizzati principalmente nella parte Nord della Provincia di Modena e nelle vicine località del reggiano e del mantovano, in cui sono situati molti degli edifici gravemente danneggiati, gli interventi più complessi da eseguire sono stati rimandati per ultimi. Per questi ultimi ho cercato di fare qualcosa. Oggi alla Camera, con l'approvazione definitiva del decreto energia, diventa legge il mio emendamento a favore delle imprese agricole che sono rimaste indietro e devono ancora completare la ricostruzione. Con questa norma, guadagnano più tempo. Ad oggi, però, circa il 15 per cento dei lavori dei privati su abitazioni e imprese non solo agricole finora autorizzati non è stato ancora completato. Visitando la zona del cratere, si possono notare ancora tanti cantieri in corso e tante gru di imprese edili. Purtroppo oggi, con i rincari nel settore dell'edilizia, tutti i cantieri del nostro sisma sono di nuovo fermi, perché i contratti già firmati, avendo come riferimento listini con prezzi che risalgono a molti anni fa, non permettono alle imprese edili di far fronte ai lavori. La ricostruzione in Emilia è quindi oggi incompleta e bloccata. Il mio appello oggi è alla Regione Emilia-Romagna, perché si prendano nuove decisioni, più coraggiose. Chiediamo che i listini di legge vengano adeguati ai prezzi odierni e che venga adeguato anche il contributo concesso, che dieci anni fa poteva essere sufficiente, ma oggi non lo è più. Dobbiamo fare tutti uno sforzo per trovare una soluzione, perché i nostri cittadini che hanno subito i danni dal sisma e sono rimasti per ultimi non debbano ulteriormente subire, oltre ai ritardi, anche una disparità di trattamento rispetto a chi la ricostruzione è riuscito a completarla.
2022-05-19	PD	MalpezziSimonaFlavia	Va riconosciuta a questo Governo la celerità con cui si è mosso per diversificare le forniture, per accelerare lo sviluppo dell'energia rinnovabile. L'autonomia e una politica energetica comune sono l'altro binario su cui si muove la costruzione di un'Europa più forte, ma abbiamo anche il dovere di trovare soluzioni pragmatiche a una risposta globale alla crisi alimentare, causata dai blocchi delle esportazioni di grano e mais. Siamo contenti, signor Presidente del Consiglio, che abbia sottolineato anche il problema della scarsità alimentare e che abbia voluto porre l'attenzione sui problemi conseguenti: sta rafforzando il ruolo del nostro Paese in una cornice euro-atlantica di cui l'Italia si è fatta garante, e questo ci dà la forza e la credibilità per contribuire a costruire un percorso di pace.
2022-05-24	FI	BerniniAnnaMaria	Signor Presidente, sarò brevissima, perché i colleghi che mi hanno preceduta hanno espresso, nei loro interventi, valutazioni di opportunità politica. Noi apparteniamo ad una maggioranza di Governo che ovviamente ha, quanto all'opportunità politica, posizioni a volte anche molto diverse e divaricate. Personalmente, non mi permetto di questionare sulle scelte dei colleghi che decidono di mettere in votazione in Aula un tema che abbiamo trattato nella Conferenza dei Capigruppo di oggi, alla quale purtroppo - e me ne scuso ancora - non ho partecipato, ma lo ha fatto per me la senatrice Gallone e nel dibattito, di cui dava atto anche il collega, presidente Ciriani, è stato concordato un calendario. A quel calendario noi ci atterremo, facendo la nostra personale valutazione di opportunità politica: il presidente Draghi è stato presente in quest'Aula la settimana scorsa, ha parlato di guerra, ha parlato di energia e ha parlato - se non ricordo male - anche di sicurezza alimentare. Abbiamo portato all'attenzione del presidente Draghi le nostre osservazioni, sebbene in tempi limitati. Anche noi vorremmo avere il presidente Draghi in Aula tutte le settimane; anche noi vorremmo che ogni volta che cambia qualcosa il presidente Draghi ci desse il suo parere sul modo in cui il Governo intende affrontare questi cambiamenti, ma ritengo che il luogo d'elezione dove queste scelte debbano essere fatte - e devono essere fatte o in maggioranza o all'unanimità, se possibile - sia la Conferenza dei Capigruppo, in presenza della Presidente del Senato, che la dirige.
2022-05-24	FI	GalloneMariaAlessandra	Ancora una volta Forza Italia, come forza di maggioranza di un Governo di unità, si rivolge a lei che può determinare le scelte sui temi più importanti in questo momento: l'energia; l'innovazione tecnologica; la sostenibilità ambientale, economica, sociale; le concessioni; le autorizzazioni; le verifiche; i controlli; i sistemi di protezione; la sicurezza e il lavoro.
2022-05-24	FI	GalloneMariaAlessandra	Signor Ministro, semplifichiamo ancor di più procedure e iter autorizzativi, incoraggiamo investimenti, premiamo e agevoliamo riconversioni e innovazioni delle imprese, rendiamo flessibile il lavoro e puntiamo sulle comunità energetiche e l'autoconsumo. Tali comunità - secondo noi - vanno estese il più possibile anche alle grandi aziende. Aumentiamo le produzioni interne, come Forza Italia è riuscita a fare - per esempio - in tema di biogas. La rigenerazione urbana va estesa a ogni edificio subito, come da lei esposto: tutti i Paesi del G7 sono invitati a introdurre politiche nazionali volte a prevedere esclusivamente lo sviluppo di nuovi edifici a emissioni zero entro il 2030 o prima. Ma, se non rendiamo efficienti a emissioni zero gli edifici esistenti, come risolviamo il problema? Diamo una calmata anche alle soprintendenze e cerchiamo di licenziare quanto prima il disegno di legge sulla rigenerazione urbana. Signor Ministro, nel comunicato a cui il Governo sta lavorando già da tempo - come lei ci ricorda - si riconosce l'urgenza di affrontare le grandi sfide globali legate ai cambiamenti climatici, alla transizione energetica e quant'altro. Ma cominciamo noi a realizzare la transizione energetica verso un futuro a emissioni zero, iniziando a piantarla una volta per tutte con i comitati del no. Lei ci ha detto anche che, da parte italiana, è stato manifestato un convinto supporto all'accelerazione dello sviluppo delle rinnovabili e chiesto un maggiore focus nel comunicato finale sulla tematica della ricerca e sviluppo in questo settore. E come lo realizziamo, viste le contraddizioni che ci vedono inneggiare alle rinnovabili dovendo combattere però i comitati che, a loro volta, combattono pale e pannelli? Per non parlare poi dei gassificatori, che ci servono come l'aria, ma vengono bloccati in ogni dove. Come facciamo a combattere l'inquinamento senza infrastrutture? Come utilizzeremo l'idrogeno di qualsiasi colore senza infrastrutture? Energia: i rifiuti sono oggi un bene primario per produrla. Torniamo al tema dell'economia circolare, che non è la sorella povera dell'energia. Se oggi ci stiamo rendendo conto della necessità di avere energia e di averla a prezzi accessibili, quindi come problema geopolitico, ci rendiamo parimenti conto di come sia indispensabile reperire le materie prime e averle disponibili per produrre e fare manifattura, da quel grande Paese trasformatore che siamo. Torno al tema del mondo che è cambiato per ribadire che potenziare le capacità di produrre materie prime seconde dei prodotti a fine vita e dei prodotti post consumo, che volgarmente chiamiamo rifiuti, al posto di combattere la realizzazione di impianti, sarà l'unico modo per avere una disponibilità di materia prima seconda incredibile. Per quanto riguarda la produzione di energia, vale lo stesso discorso: dai rifiuti e dagli impianti come il termovalorizzatore potremmo risolvere i problemi del corretto smaltimento e aiutare a uscire dalla povertà energetica (Roma docet ). Signor Ministro, porti al G7 il messaggio di un'Italia del fare, di un'Italia che possiede la materia prima infinita che è la nostra intelligenza. Porti al G7 la serietà e l'impegno e poi torni e cominciamo a lavorare sul serio, cominciamo a fare bene e senza paura, perché l'unica cosa di cui aver paura veramente è l'ignoranza.
2022-05-24	FdI	CirianiLuca	Signor Presidente, basterebbe consentire agli italiani di assistere al dibattito che c'è stato poco in sede di Conferenza dei Capigruppo e a quello che si sta svolgendo adesso perché potessero rendersi conto dello stato di questa maggioranza e se è possibile che una maggioranza ridotta in queste condizioni possa governare un Paese alle prese con una crisi economica che rischia di essere disastrosa e con la guerra alle porte e ai confini dell'Europa. Il tema di questi ultimi giorni è stata la lettera che il presidente Draghi ha inviato a lei e, tramite lei, ai capigruppo, che definiamo diplomaticamente irrituale, mentre altri hanno usato altri aggettivi. Molti dei colleghi di tutti i Gruppi si sono un po' irritati in quanto il Presidente del Consiglio sembrava dare i compiti a casa al Parlamento, stabilendo cosa debba fare, in che tempi e in che modi. Anche io sono un po' preoccupato e le riconosco, signor Presidente, di aver sempre cercato di difendere le prerogative del Senato. Tuttavia, dopo aver ascoltato il dibattito in Conferenza dei Capigruppo e quello in quest'Aula, sono preoccupato dello svuotamento del ruolo del Parlamento a opera non tanto del Governo, quanto del Parlamento stesso o - meglio - della maggioranza parlamentare che decide di rinunciare a discutere delle questioni più importanti che interessano la nostra comunità nazionale e quella internazionale. Faccio alcuni esempi, che abbiamo già ascoltato in Conferenza dei Capigruppo. Abbiamo chiesto, ad esempio, una cosa semplice: per giovedì erano previsti il question time e la presenza del ministro Patuanelli. Visto che c'è l'emergenza della peste suina e c'è un allarme in Italia rispetto alle conseguenze della sua diffusione, che naturalmente allerta le persone dopo due anni di pandemia, abbiamo proposto di consentire il question time, affinché il Ministro possa rispondere non alle nostre preoccupazioni, ma a quelle delle persone che sono a casa. Non si può fare, la maggioranza ha deciso: di questo argomento, di cui tutti parlano, il Senato non si deve occupare. La cosa più grave è che assistiamo a questo teatrino dell'ipocrisia, messo in scena dei colleghi del MoVimento 5 Stelle, non da soli, ma sicuramente per primi, per cui si dice un giorno sì e l'altro pure che è fondamentale che il primo ministro Draghi riferisca alle Camere. Ho qui con me una copiosa rassegna stampa, che riguarda soltanto le ultime due settimane, con dichiarazioni virgolettate molto pesanti da parte dei maggiori esponenti del MoVimento 5 Stelle e non soltanto, ma anche di altri partiti della sinistra e della maggioranza. Ne cito alcune: «Il Premier venga in Aula e parli al Paese», oppure «Conte: sulle armi le Camere devono votare». Quando voteremo? Cosa intendete fare, oltre a questa falsa protesta che avete appena messo in scena, affinché le Camere possano votare? Non è sufficiente, per lavarsi la coscienza, votare contro il calendario. Cosa intendete fare per ridare centralità al Parlamento, affinché si possa discutere di quello di cui il presidente Draghi discuterà, parlerà e su cui si confronterà a Bruxelles il 30 e il 31 maggio? Colleghi, non venitemi a raccontare che si tratta di una riunione informale, perché le riunioni informali su temi così importanti semplicemente non esistono. Non esistono riunioni informali, quando - leggo dal sito ufficiale della Commissione europea - i Capi di Stato e di Governo sono chiamati a discutere quattro argomenti: il primo argomento è l'Ucraina, il secondo è l'energia, il terzo è la difesa e il quarto è la sicurezza alimentare. Ebbene, il Senato della Repubblica ha deciso che a tutti questi temi, di cui tutto il mondo parla, non è interessato. Stiamo tranquilli, perché il Ministro per i rapporti con il Parlamento e il Governo ci hanno rassicurato, dicendo che ne parleremo tra un mese. Tra un mese ne parleremo! Nel frattempo, nessuno sa cosa succederà in Italia, in Europa e nel mondo, da qui al 21 giugno. L'urgenza di riferire al Parlamento, che è sbraitata nei telegiornali e nelle dirette web,qui però non lascia traccia, perché pensate di ingannare noi e gli italiani, semplicemente votando contro il calendario. Assumetevi le conseguenze di quello che dite e mettete veramente in crisi il Governo su queste questioni. Abbiate il coraggio di mostrare i muscoli! Invece vi accontentate di poche parole, che lasciano il tempo che trovano. Qui non solo c'è un obbligo di legge per il Presidente del Consiglio di riferire alle Camere - un obbligo di legge! - ma c'è una gigantesca questione di opportunità politica. Invece il Parlamento ha deciso di autoaffondarsi. Ecco perché, signor Presidente, ribadisco che quello che mi preoccupa di più non è l'ingerenza del potere esecutivo sul legislativo, che è una questione annosa e che forse non riusciremo a risolvere noi. Quello che mi preoccupa è la resa del Parlamento e della maggioranza rispetto alla volontà del Governo di decidere per tutti. Anche la fretta con cui il presidente Draghi ha mandato quella lettera è finalizzata a dire al Parlamento: abbiamo urgenza che il Senato e la Camera dei deputati ci diano la delega per decidere. Quel disegno di legge sulla concorrenza è infatti, essenzialmente, nelle sue parti più importanti, una delega al Governo. Ecco quello che succede: il Governo dice al Parlamento che ha urgenza di legiferare al posto suo e il Parlamento decide di non avere interesse a discutere gli argomenti più importanti, che interessano gli italiani, i cittadini europei e i cittadini di tutto il mondo.
2022-05-24	FdI	UrsoAdolfo	Ebbene ci auguriamo che nel vertice del G7 lei faccia capire che la favola è finita e che la Germania e l'Europa devono affrontare la realtà, innanzitutto nel campo dell'energia e dell'ambiente. Cosa significa, cari colleghi? Significa sicurezza energetica e sicurezza alimentare, che non è un fatto scontato. Poco fa c'era chi evidenziava come, in conseguenza dei mutamenti climatici, da qui a qualche decennio ci potrebbero essere movimenti migratori imponenti di qualche decina di milioni di persone. Penso che questa minaccia sia molto più incombente e non riguardi le generazioni future, ma la nostra generazione, anzi, le prossime settimane e i prossimi mesi.
2022-05-24	FdI	UrsoAdolfo	Se non si garantisce la sicurezza alimentare per i Paesi che vivono al di là del Mediterraneo, nella sponda sud, nell'Africa nera, se non si liberano i porti ucraini e non si consente di rifornire di grano e di altri alimenti quei popoli, noi ben prima avremo quella massa migratoria che verrà comunque a premere come bomba demografica lanciata da chi ha concepito una guerra permanente che si enuclea in una guerra ibrida, di cui l'energia è uno degli elementi di potenza e di cui l'alimentazione è uno degli altri assett su cui può far leva per premere e sottomettere la nostra Europa. Di tutto questo non troviamo nulla in questa agenda, senza renderci conto peraltro che, se il G7 si svolge a Berlino, se si svolge pochi mesi dopo l'invasione russa in Ucraina (guerra guerreggiata ancora oggi), si svolge con un convitato di pietra, che è la Russia. Peraltro siamo tornati al G7 - lo ricordo a me stesso, certamente non ai nostri colleghi - proprio perché la Russia aveva già invaso l'Ucraina nel 2014. Come conseguenza di quell'invasione, con l'annessione della Crimea e con le milizie travestite da indipendentisti nel Donbass a Lugansk e a Donetsk, la Russia fu esclusa dal G8. Dal 2014 a oggi sono passati troppi anni senza che noi prendessimo atto di cosa significasse la prima guerra di invasione dell'Ucraina, avendo poi subito la seconda, più cruenta della prima, perché alla prima non abbiamo saputo reagire. Soprattutto non ha saputo reagire la Germania, che oggi ci elenca, come se nulla fosse cambiato, l'agenda del prossimo G7 energia e ambiente, senza fare un mea culpa sul fatto che sull'energia la Germania ha assecondato la politica di potenza della Russia e ci ha reso di fatto dipendenti a tutti gli effetti. Certamente noi italiani abbiamo fatto altrettanto, per quanto riguardava la nostra responsabilità. Dobbiamo quindi - e mi auguro che il Governo lo faccia - ricondurre alla realtà, anche in quel vertice, la condizione in cui ci ritroviamo. Non è un caso, signor Ministro, che il presidente del Consiglio Draghi preferisca giungere al Consiglio europeo straordinario senza passare dalle Aule parlamentari, come noi, forza di opposizione, chiediamo per chiarezza e trasparenza nei confronti del Paese, ancorché appoggiamo - dovete darcene atto - la politica unitaria, che noi ci auguriamo unanime, del nostro Paese per fronteggiare la minaccia grave all'Ucraina, alla sua libertà e indipendenza e contemporaneamente, in qualche misura, alla nostra libertà e indipendenza. Non è un caso che voglia andare al Consiglio europeo senza passare da quest'Aula, anche perché - parliamoci chiaro - è proprio sull'energia che l'Europa sta perdendo la sua unità. Settimane fa ci avevano annunciato che era pronto il sesto pacchetto di sanzioni nei confronti della Russia; sono passate settimane e questo pacchetto di sanzioni non vede la luce, proprio perché riguarda l'energia (in questo caso il petrolio e poi successivamente il gas). Ci avevano anche detto che l'ufficio legale avrebbe reso impossibile il pagamento in rubli e poi invece è accaduto il contrario, perché la questione energetica è il tema centrale della sottomissione europea nei confronti della politica di potenza delle altre nazioni e degli altri Paesi e non si risolve soltanto nel campo delle buone intenzioni o soltanto mantenendo gli impegni. Noi crediamo che vadano mantenuti gli impegni, per raggiungere alla fine quella transizione energetica e quindi ecologica utile all'ambiente; ma proprio le vicende recenti hanno dimostrato che gli altri Paesi (parlo della Cina, dell'India e non solo) non hanno alcun interesse a fare tutto questo, anzi hanno approfittato della crisi per avere altra energia fossile a un miglior costo. Noi sappiamo che non risolveremo i problemi del Pianeta se non coinvolgiamo questi Paesi, ma dobbiamo anche sapere che da soli non ci possiamo far carico dei problemi del mondo, senza essere consapevoli di quali sono le nostre priorità. Per questo credo sia importante, signor Ministro, e lo dico anche in quest'Aula del Parlamento, che il Paese affronti con chiarezza la questione della sicurezza energetica e della sicurezza alimentare, non soltanto per noi ma per gli altri. Per quanto riguarda la sicurezza energetica credo che sia indispensabile, altrimenti gli impegni stabiliti anche in campo ambientale saranno sostanzialmente di facciata e impossibili da realizzare. Serve un piano di sicurezza energetica nazionale, che faccia capire al Paese quali sono gli strumenti, le tecnologie e i tempi per poter arrivare a quell'autonomia e indipendenza energetica nazionale, europea e occidentale, senza la quale non potremo difendere la nostra indipendenza e quindi la nostra sovranità. Avviandomi alla conclusione, questo si lega anche al problema della tecnologia, perché corriamo il rischio di passare da una tecnologia che ci rende succubi della Russia, quella del carbon fossile, a un'altra tecnologia sulle rinnovabili che ci rende succubi della Cina. Cadremmo dalla padella alla brace, quindi è più che mai necessario realizzare un'autonomia strategica energetica e produttiva italiana ed europea.
2022-05-24	LN	ArrigoniPaolo	Contro il caro energia, diamo atto al Governo di essere intervenuto negli ultimi mesi con sette provvedimenti, stanziando complessivamente circa 24 miliardi per contenere le bollette di luce e gas e il caro carburanti. Positive sono anche le misure dopo la crisi russo-ucraina per l'emergenza gas e quelle per incrementare la sicurezza a breve termine e per ridurre ed eliminare la dipendenza di importazioni dalla Russia. Non sarà facile comunque.
2022-05-24	LN	ArrigoniPaolo	Così, il gas naturale ha prepotentemente esercitato il suo ruolo strategico di fonte di energia e di accompagnamento alla transizione ecologica e si vende caro. Rispetto al periodo pre-Covid siamo a livelli folli di prezzi di gas e, di conseguenza, di elettricità: sono aumentati di cinque volte. Il caro energia, che sempre più ha caratteristiche strutturali, è un fenomeno soprattutto europeo. Ma l'Italia soffre molto di più perché paga le scelte discutibili che ho detto sopra: paga per inefficienze mai risolte e per un mix energetico troppo ridotto. Il caro energia sta anche rallentando la transizione ecologica: in Europa si sta bruciando più carbone, soprattutto in Germania, la quale vorrebbe fare la morale su emissioni e no al nucleare.
2022-05-24	LN	ArrigoniPaolo	Difficile, con queste premesse, coniugare tre obiettivi della politica energetica quali ridurre le emissioni, garantire la sicurezza di approvvigionamento del gas da altri fornitori e contenere i prezzi dell'energia.
2022-05-24	LN	ArrigoniPaolo	Dopo la guerra russo-ucraina, per fronteggiare il caro energia e per affrancarsi da carbone, petrolio e gas russo, Bruxelles ha aggiornato la cassetta degli attrezzi, il toolbox, dopo quella mezza vuota di ottobre, e così la Commissione, la scorsa settimana, ha presentato il piano Repower EU. I nuovi obiettivi, innalzati rispetto a quelli già sfidanti e per noi poco condivisibili del pacchetto Fit for 55, ci lasciano molto perplessi. Prendiamo atto della necessità di prolungare la vita di centrali a carbone e nucleari e gli ambientalisti se ne faranno una ragione.
2022-05-24	LN	ArrigoniPaolo	Illusorio è invece il raddoppio dell'obiettivo dell'idrogeno verde, da 5 a 10 milioni di tonnellate all'anno. Non c'è ancora nulla. Non vi è un mercato dell'idrogeno e soprattutto vi è poca energia elettrica rinnovabile per produrlo. Troppa enfasi poi sul nuovo obiettivo di efficientamento energetico dell'edilizia 2030, alzato dal 9 al 13 per cento. Domando: chi paga gli investimenti sugli edifici esistenti? Se lo dovessimo fare solo con il superbonus, lo Stato andrebbe in bancarotta.
2022-05-24	LN	ArrigoniPaolo	Innanzitutto, giova ricordare che tutte le misure varate sino a oggi per contenere il caro energia e il caro carburanti sono coperte fino al 30 giugno - all'8 luglio le accise sui carburanti - e questo è un grande problema, Siccome il caro energia, aggravato dalla guerra, ha caratteristiche strutturali, il Governo entro un mese dovrà necessariamente varare un altro provvedimento corposo che estenda al terzo trimestre le misure a tutela di cittadini, di imprese e della ripresa economica, pena la crisi. Serviranno diversi miliardi ed è probabile che occorra un nuovo intervento a debito, uno scostamento di bilancio, ovvero un intervento comunitario in cui l'Europa sia chiamata a fare la sua parte.
2022-05-24	LN	ArrigoniPaolo	Occorre sostenere tutte le tecnologie che contribuiscono alla decarbonizzazione, compresi l'Euro 6 e l'Euro 7. Continuiamo a sviluppare, oltre al biometano e all'idrogeno, anche i biocarburanti, i carburanti sintetici e le filiere del GNL (gas naturale liquefatto) per i trasporti pesanti. È un problema non solo di tutela della nostra filiera dell' automotive, ma anche di tutela dell'ambiente, visto che non vi è tutta l'energia verde. Dov'è infatti l'infrastruttura di ricarica? La rete elettrica, peraltro, non si potrà facilmente adeguare e poi non ci saranno le batterie, oppure ci sarà un'altra dipendenza dall'Asia, con enormi rischi geopolitici. Sull'economia circolare occorre chiudere il ciclo dei rifiuti secondo il principio di autosufficienza e di prossimità territoriale. Avanti, dunque, con il termovalorizzatore di Roma e con analoghi impianti che sono necessari.
2022-05-24	LN	ArrigoniPaolo	Quelle precedenti sono misure per il breve e medio periodo, mentre dobbiamo avere una visione sul medio-lungo termine. Dunque, se nel 2050 dobbiamo decarbonizzare, rispondere alla domanda crescente di elettricità; se dobbiamo erogare l'energia in modo continuativo; se dobbiamo produrre idrogeno a bassissime emissioni - considerato elemento centrale per superare il gas - e se dobbiamo ridurre la dipendenza energetica, non possiamo evitare lo sviluppo del nucleare di ultima generazione pulito e sicuro.
2022-05-24	LN	ArrigoniPaolo	Signor Presidente, colleghi, ringrazio il ministro Cingolani per l'ampia relazione in previsione della prossima riunione dei Ministri dell'energia e dell'ambiente dei Paesi del G7, convocata per stabilire un'alleanza globale sulla transizione ecologica e sulla sostenibilità.
2022-05-24	LN	ArrigoniPaolo	Vi è ancora troppa enfasi sul rinnovabile con obiettivo alzato dal 40 al 45 per cento sui consumi finali di energia. Ribadiamo che lo sviluppo di fotovoltaico ed eolico - non sono programmabili e rappresentano un forte limite alla sicurezza del sistema energetico - non potrà prescindere dall'adeguamento della rete di trasmissione Terna e dallo sviluppo della capacità di accumulo - lo storage - ancora non disponibile a livello industriale, per il quale occorre fare ricerca per sviluppare tecnologie che non facciano uso del litio, per evitare di legarci ancora sempre di più, mani e piedi, alla Cina.
2022-05-24	M5S	GirottoGianniPietro	Gentile Ministro, l'economia globale è travolta e il G7 deve discuterne. Le guerre palesano la fragilità di un sistema che può diventare sostenibile solamente intraprendendo azioni che garantiscano equilibrio tra la soddisfazione dei bisogni e il rispetto dell'ambiente. Il percorso è unico: innovazione tecnologica, forte riduzione degli sprechi, efficientamento delle utenze energetiche, forte incremento della produzione di energia rinnovabile con relativi stoccaggi e tecnologie di smart grid. Questo garantirà energia economicamente conveniente e - lo ripeto - sostenibile? Se non è sostenibile, non è nemmeno conveniente. Tale scenario è tratto dagli impegni assunti in ambito internazionale sul clima e l'energia che l'Europa sostiene con diverse azioni e che delineano una road map al 2050 di piena decarbonizzazione; obiettivi già definiti dal PNIEC e dal Piano per la transizione ecologica, ma che dovranno essere resi ancora più ambiziosi come indicato dal Repower EU; obiettivi che anche per il Presidente del Consiglio sono «un impegno che l'Italia intende mantenere», appoggiati anche dalla proposta della Germania che noi dobbiamo supportare e rilanciare per garantirci al più presto possibile la sicurezza energetica, in particolare dal gas russo. Ministro, il Governo afferma di essersi mosso rapidamente per ridurre la quota di gas naturale che importiamo dalla Russia. Peccato, però, che non stiamo avendo la stessa rapidità, decisione ed efficacia nell'accelerare gli interventi strutturali di decarbonizzazione. Preciso: noi escludiamo il nucleare per motivi più volte accennati in quest'Aula e recentemente anche la Germania ha espresso contrarietà all'inserimento del nucleare nella tassonomia. Siamo consapevoli che, nella transizione ecologica, il vettore del gas giochi un ruolo importante. Ma siamo altrettanto consapevoli che gli impatti che esso ha sul clima non sono affatto trascurabili, anzi, ed è una risorsa quantitativamente limitata in Italia per pensare che possa essere un'alternativa strutturale, almeno per l'Italia. Per questo dovremmo il più velocemente possibile programmare la sua riduzione costante tramite una exit strategy, così come abbiamo fatto per il carbone. Il decreto sulle misure urgenti in materia di politiche energetiche nazionali, però, Ministro, ci suscita una forte reazione di allarme, perché dispone una liberalizzazione estesa e a tempo indeterminato - vorrei dire urbi et orbi - al proliferare dei rigassificatori. Preciso: nel dibattito parlamentare lei, Ministro, ha sempre parlato della necessità di due rigassificatori - due di numero - e di circa 12-15 miliardi di metri cubi relativi. Quindi, un conto è legiferare in accordo con tali cifre, soluzione giustificata per affrontare la crisi in atto. Un conto è trovarsi un decreto che deroga numerose norme e apre le porte a una potenziale rigassificazione incondizionata urbi et orbi che avverrebbe a caro prezzo per le tasche di consumatori sui quali verranno scaricati i costi. Quindi nel decreto, Ministro, semplicemente non c'è scritto "due": c'è scritto che liberalizziamo. Non dimentichiamoci che anche il prezzo del GNL è attualmente elevatissimo: costa il 30-40 per cento in più rispetto alle forniture del suo cugino gassoso e avrà pertanto impatti economici e sociali rilevanti per le attività produttive. Sempre a livello strutturale, ricordo che la Germania chiederà al G7 di ridurre i sussidi alle fossili e di sostenere il retrofit degli edifici, come fortemente voluto dal MoVimento 5 Stelle con il superbonus 110. Così si fa. Infine, l'altra grande misura sulla quale le chiediamo di lavorare seriamente al G7 riguarda l'accelerazione nelle rinnovabili, distruggendo le barriere che impediscono gli investimenti. Non allentiamo le briglie per il gas, se non per i due rigassificatori, ma a tempo determinato. Allentiamole su rinnovabili ed efficienza energetica, ora, subito, senza indugiare ancora. Individuiamo un quadro di regole speciali per l'innovazione energetica, semplifichiamo e velocizziamo anche sull'efficienza e acceleriamo l'attuazione della regolazione, che è indispensabile. Va pertanto sostenuta e incentivata tutta la filiera produttiva industriale e tecnologica relativa e va definito un piano di rilancio industriale per la produzione di beni e servizi necessari alla transizione ecologica. Ecco la politica industriale che ci serve, ecco la creazione di decine e decine di migliaia di posti di lavoro, essendo queste soluzioni labour-intensive, che sostituiscono le capital-intensive. Signor Ministro, non sbagliamo ancora. Daremo in questo modo il nostro contributo per costruire il cambiamento necessario per un futuro dignitoso per tutti e pacifico, perché meno gas e meno petrolio è uguale a meno guerre.
2022-05-24	PD	FerrazziAndrea	Il presidente Draghi, non più tardi di dieci giorni fa, alla Camera, ha detto - cito testualmente - che questo Governo è nato come Governo ecologico che ha fatto del clima, della transizione verde e del digitale il pilastro portante. Come mai il premier Draghi ha fatto un'affermazione di questo genere? Innanzitutto perché è vera: il mandato che gli abbiamo conferito si muove esattamente all'interno di questi filoni fondamentali di crescita e di sviluppo. E lo è poi perché l'Unione europea e lo stesso grande patto europeo che il nostro Paese sta costruendo si muovono in questa direzione. Il Repower EU di cui ha parlato il Ministro nell'informativa che abbiamo appena ascoltato dice - cito ancora testualmente dalla parte introduttiva di Repower EU - che gli obiettivi sono tre: certamente ridurre le emissioni, ma anche rafforzare la sicurezza e la competitività economica. La transizione ecologica serve dunque non solo per ridurre le emissioni - questione naturalmente fondamentale in se stessa - ma anche per rafforzare la sicurezza energetica e geopolitica e per aumentare la competitività dei nostri sistemi economici. Chi pensa diversamente si muove guardando all'indietro, va avanti guardando lo specchietto retrovisore. Signor Presidente, per noi la transizione ecologica vuol dire creare sviluppo, futuro, lavoro, investimenti, benessere e sostenibilità, ed è esattamente questa la grande sfida che abbiamo dinanzi. Signor Ministro, domani e dopodomani lei avrà l'importante incarico, il compito di Governo di rappresentare il nostro Paese al G7 di Berlino, che si svolgerà alla presenza di sette Paesi, di cui tre europei: oltre all'Italia ci saranno infatti Francia e Germania. Ora non sfugge a nessuno che Repower EU nasce all'interno di questo patto che è stato siglato e, per molti versi, segue le politiche che il Governo, anche attraverso il suo contributo, ha definito negli ultimi mesi. Certamente il grande compito che avrete in questi due giorni sarà quello di far sì che l'Europa, capofila nel campo della transizione, della sicurezza, della competitività e della durabilità - come si dice in economia - della crescita economica, diventi anche convincente a livello internazionale. E bisogna essere convincenti nel G7, ma poi bisogna esserlo nel G20 e questa - come abbiamo visto insieme a Glasgow, signor Ministro - non è esattamente una passeggiata o una cosa semplicissima: basti pensare alle resistenze della Cina, dell'India, del Brasile, dell'Australia e via dicendo. Siamo però certi che questa è l'unica via da seguire e lo è in particolare per il nostro Paese e per il nostro continente. Il nostro continente, per sviluppare una politica di autonomia e indipendenza energetica ha esattamente questa grande linea. Ora, naturalmente, la prima operazione è quella di renderci indipendenti dalla Russia e, quindi, va bene la politica dei gassificatori, perché dobbiamo essere anche coerenti con noi stessi: se non vogliamo rimanere al freddo il prossimo anno o nei prossimi due o tre anni, se vogliamo sostituire il gas russo, è di ogni evidenza che dobbiamo trovare una soluzione alla situazione grave nella quale ci stiamo trovando. Naturalmente, però, questo vale nel breve periodo ed è un primo passo, non è la soluzione strutturale. Lo diciamo e lo ripetiamo: è quello che dicono Draghi e il Governo ed è quello che dice l'Unione europea con Repower EU. Signor Ministro, sa molto meglio di me che ci siamo trovati nella situazione di essere dipendenti dalla Russia, dal punto di vista del gas. E ci siamo trovati nella condizione, in questi ultimi venti anni, di avere una diminuzione del consumo di gas nell'Unione europea del 10 per cento e, nonostante questo, abbiamo aumentato l'importazione della Russia, perché abbiamo diminuito la produzione del gas in Europa. L'estrazione del gas, negli ultimi vent'anni, è infatti diminuita, passando da 290 miliardi e 200 miliardi di metri cubi, perché le risorse stanno diminuendo. Anche le risorse del Mare del Nord stanno calando drasticamente e mi riferisco - per esempio - al grande giacimento storico di Groningen. Dunque l'operazione di transizione di Repower EU è necessaria, oltre che eticamente sostenibile e intelligente. È necessaria, nel senso che non abbiamo alternative nel medio e nel lungo periodo. Da qui, abbiamo aumentato l'importazione dalla Russia fino a 175 miliardi di metri cubi l'anno a livello europeo, di cui 29 italiani, perché abbiamo ritenuto che i Paesi del Nord Africa - ad esempio - fossero meno stabili dal punto di vista geopolitico. Lei fa bene, Ministro, ad andare in giro per il mondo a cercare una sostituzione, in Qatar, in Algeria, in Egitto. Ma non sfugge a nessuno che la situazione politica di quei Paesi non è esattamente un idillio dal punto di vista della stabilità democratica e istituzionale. Nel giro di pochi anni, quindi, nel modo più veloce possibile, dobbiamo costruire l'autonomia e l'indipendenza basata sulle nostre risorse. Per fare questo, va benissimo il Repower EU, con i 210 miliardi da investire entro il 2027; vanno benissimo i 300 miliardi entro il 2030 e va molto bene il risparmio energetico con la diminuzione del 5 per cento del consumo, perché anche ridurre il consumo di energia è possibile, anzi è eticamente anche conveniente. E poi c'è l'efficienza energetica: dobbiamo portare al tavolo del G7 quanto deciso nel Repower EU, quel passaggio dal 9 al 13 per cento - ad esempio - dell'efficientamento energetico. Quanto poi alle quote rinnovabili, il Repower EU aumenta quanto previsto addirittura dal Fit for 55, stabilendo che entro il 2030 le rinnovabili devono coprire non più il 40, ma il 45 per cento della produzione a livello europeo. C'è poi il tema delle quote rinnovabili del fotovoltaico: ottima la scelta di imporre agli stabilimenti industriali, in particolare quelli commerciali per ora e quelli pubblici, i pannelli fotovoltaici sui tetti, perché prima di consumare suolo, possiamo consumare quelle superfici che sono enormi e hanno delle grandissime possibilità. E quindi è bene andare in quella direzione.
2022-05-24	PD	FerrazziAndrea	È molto positiva anche l'accelerazione dal punto di vista del permitting, perché anche su questo tema dobbiamo metterci d'accordo con noi stessi, Presidente: dal momento che l'energia serve, dobbiamo decidere come produrla; quindi, se decidiamo per la transizione, transizione sia e, quindi, va bene la decisione europea dell'impatto ambientale non più sui singoli progetti ma a livello di aree. Si parla poi di idrogeno rinnovabile, di biometano, di pompe di calore. Ancora, il contributo di solidarietà, che il Partito Democratico per primo ha posto in questa sede e che il Governo ha fatto proprio all'interno di due decreti, è fondamentale, perché noi prendiamo una parte degli extra profitti (40 miliardi in aziende italiane) e li distribuiamo a 28 milioni di italiani e a migliaia di imprese. Infine, c'è il tema dell' hard to abate, che sarà affrontato in questi giorni. A livello europeo, dobbiamo accelerare con grande determinazione perché il 15 per cento degli hard to abate comporta il totale dell'uso del carbone e il 10 per cento degli hard to abate del G7 dell'uso del carbone. Dobbiamo accelerare in quella direzione. Non c'è dubbio alcuno che la transizione ecologica anche in quel settore sarà la grande sfida. E quindi buon lavoro, Ministro.
2022-05-30	FI	PichettoFratinGilberto	Riguardano il settore turistico, che incide sul 13 per cento del prodotto interno lordo, di cui il settore balneare è una parte importante. Ci siamo focalizzati molto sul comparto marittimo, ma non c'è solo quello; parliamo infatti dei settori turistico, ricreativo e sportivo, ma riguardano anche un altro fronte importante e attuale più che mai, cioè quello dell'energia. Infatti, oltre che dei porti, abbiamo trattato del gas e dell'idroelettrico, che forse fino a qualche mese fa potevano essere elementi in cui si valutava puramente la concorrenza, invece oggi più che mai sono un elemento su cui la concorrenza viene valutata a livello mondiale.
2022-05-30	LN	ArrigoniPaolo	A dirlo è anche l'Agenzia internazionale per l'energia nel suo ultimo rapporto interamente dedicato a questa fonte rinnovabile. Secondo il direttore dell'Agenzia, Fatih Birol, l'idroelettrico è il gigante dimenticato della transizione energetica, perché gli investimenti si sono concentrati, e male, sono su eolico e fotovoltaico. Invece i bacini idroelettrici offrono diversi vantaggi: oltre a produrre elettricità rinnovabile, grazie ai pompaggi fungono da sistemi di accumulo, possono fornire servizi di flessibilità alla rete elettrica e dunque contribuiscono a compensare le fluttuazioni non programmabili - ripeto ancora - dei parchi eolici e fotovoltaici.
2022-05-30	LN	ArrigoniPaolo	Finalmente, dopo oltre vent'anni di stallo, partirà una stagione di grandi investimenti per modernizzare e rilanciare l'idroelettrico, un asset di energia rinnovabile programmabile strategico per il nostro Paese. Gli investimenti consentiranno di realizzare interventi di miglioramento di potenza di generazione e di efficienza degli impianti tesi a produrre più energia elettrica rinnovabile e, dunque, contribuire a raggiungere il target sempre più sfidante di energia da fonti rinnovabile e anche perseguire la riduzione della nostra dipendenza energetica. Gli investimenti consentiranno di realizzare interventi di miglioramento tecnologico e strutturale necessari per migliorare l'efficienza dei beni su dighe e condotte per assicurare la migliore conservazione dei volumi di invaso, potenziare i sistemi di pompaggio e, dunque, incrementare la capacità di accumulo al fine di una maggiore sicurezza del sistema energetico.
2022-05-30	LN	ArrigoniPaolo	Nel mondo l'idroelettrico, con una potenza impegnata di 1.330 gigawatt e una produzione di elettricità di quasi 4.500 terawattora all'anno, è la più grande fonte di energia pulita e produce più di tutte le altre fonti rinnovabili messe insieme (eolico, solare fotovoltaico, bioenergia e geotermico).
2022-05-30	LN	FregolentSonia	; una pubblica amministrazione spesso orientata al mantenimento del proprio status quo, che deresponsabilizza e scarica sui cittadini ogni genere di onere e di incombenza, quasi dimenticando che chi sceglie di lavorare in questo ambito dovrebbe avere come faro l'interesse dei cittadini piuttosto che diventare l'ufficio complicazioni affari semplici. Senza questa riforma anche il prezioso lavoro fatto con questo disegno di legge verrà annacquato. Oltre al tema delle concessioni balneari, balzato di più alle cronache giornalistiche, tra le misure affrontate ci sono i servizi pubblici locali, l'energia, i rifiuti, i trasporti e la sanità. I colleghi che mi hanno preceduto e quelli che seguiranno entreranno nel dettaglio e nel merito dei vari temi. Personalmente invece propongo una riflessione rispetto alle società in house per ricordare come spesso i Comuni spesso hanno costituito queste società perché il mercato non offriva soluzioni e non è o non era economicamente conveniente. Basti pensare ai servizi che collegano territori morfologicamente difficili da raggiungere. I lavori parlamentari hanno tenuto conto anche di questi aspetti. L'ultimo pensiero va al grande lavoro fatto sui temi della sanità, dove si è cercato di trovare un equilibrio partendo dall'esigenza fondamentale di assicurare percorsi di cura efficaci, appropriati e sicuri soprattutto nei casi di malattie particolarmente gravi e invalidanti. Il monitoraggio e il controllo di tutte le strutture che erogano servizi sanitari sono fondamentali per garantire la qualità delle prestazioni, l'equità di accesso e cancellare le opacità là dove si erogano prestazioni sanitarie con oneri a carico della finanza pubblica. È stato realizzato un lavoro molto importante sui farmaci equivalenti per renderli prontamente disponibili rispettando i diritti della proprietà intellettuale. La ricerca deve continuare a pieno regime nell'interesse di tutti. Infine, avviandomi alla conclusione, il sistema italiano di raccolta del sangue è un esempio di eccellenza a livello mondiale e, con le modifiche introdotte, si conferma il concetto di gratuità e volontarietà della donazione. In questi mesi è stato prodotto un lavoro importante e complesso nell'interesse degli italiani.
2022-05-30	LN	RomeoMassimiliano	Signor Presidente, annunciando il voto favorevole del Gruppo Lega-Salvini Premier-Partito Sardo d'Azione sul provvedimento in esame, teniamo a sottolineare due aspetti importanti, perché il disegno di legge sulla concorrenza non riguarda solo ciò che i giornali hanno messo in evidenza nell'ultimo periodo, cioè il tema dei balneari, ma tanti altri, come i trasporti, l'ambito sanitario, l'idroelettrico, insomma tanti settori importanti e strategici per i nostri territori, oltre alla vicenda dei balneari, resa nota dai media. Noi ci soffermiamo su un punto che reputiamo fondamentale e su cui la Lega aveva già dato prova di sé in quest'Aula con la legge n. 135 del 2018, che finalmente dava la possibilità di andare verso il rinnovo delle concessioni scadute delle grandi derivazioni idroelettriche, dando un segnale molto importante ai territori. Nel provvedimento in discussione c'è la conferma che si andrà all'espletamento di queste procedure di rinnovo, con grande sostegno ai territori, soprattutto quelli montani; inoltre, si è pensato anche all'idroelettrico, che, soprattutto alla luce del fatto che si parla tanto di fonti rinnovabili, è forse la fonte energetica più pulita che c'è e non ha bisogno di avere grandi invasi. Inoltre, è un'energia che si può programmare nel tempo e non è come l'eolico, che dipende dalla presenza di vento, o come il fotovoltaico, che dipende dalla presenza del sole; è costante e si può programmare e questo è fondamentale. Non parliamo solo delle questioni che generano polemica; bisogna anche mettere l'accento su risultati importanti che vanno incontro al territorio: canoni più adeguati, compensazioni ambientali e tutte cose che vanno a vantaggio dei nostri territori, che è ciò che la Lega ha sempre detto e per cui si è sempre battuta.
2022-05-30	M5S	DellOlioGianmauro	DELL'OLIO (M5S). Signor Presidente, rappresentanti del Governo, colleghi senatrici e senatori, siamo qui oggi per approvare il disegno di legge sulla concorrenza, collegato alla legge di bilancio. Esso contiene infatti al suo interno una serie di provvedimenti che servono a dare compiutezza alla legge di bilancio. In questa trentina circa di articoli si analizzano gli impatti sulla concorrenza per tutta una serie di settori. Cito quelli più importanti e più famosi: i regimi concessori, i servizi pubblici locali e i trasporti, l'energia, la sostenibilità ambientale e la salute. Con il disegno di legge in esame possiamo dire che abbiamo inaugurato un modo diverso di analizzare i testi, perché abbiamo portato avanti una cooperazione con la Camera dei deputati, analizzando in questa sede una ventina circa di articoli, mentre una dozzina verranno esaminati nella Camera deputati. Ciò è stato però portato avanti con un dialogo continuo con i colleghi della Camera dei deputati: è una cosa che non avviene quasi mai e ci aspettiamo accada anche al contrario, quando il provvedimento arriverà alla Camera deputati, ovvero che si continueranno ad esaminare gli emendamenti e gli articoli con noi. Il modus operandi con cui si è andati avanti è stato quello di lavorare sul testo e sugli emendamenti, ma poi alla fine abbiamo definito articoli e formulazioni praticamente ex novo, che tenessero conto di tutto quello che si è portato avanti. Quindi non abbiamo avuto emendamenti specifici, ma riformulazioni. Questo è il segno di una cooperazione tra le forze politiche che ha permesso di andare più a fondo su ogni singolo articolo, che si è arrivati a definire in maniera congiunta. L'apprezzamento che sto manifestando sul lavoro svolto e quindi sul disegno di legge non significa che siamo totalmente soddisfatti delle modifiche parlamentari: lo siamo su una parte, ma su altre avremmo voluto criteri un po' più stringenti. Possiamo comunque dire che in linea di massima c'è soddisfazione per questo disegno di legge, ma vorrei fare il punto su quello che dev'essere la concorrenza, un concetto che va inteso in senso un po' più ampio. Siamo legislatori e dobbiamo intervenire guardando la concorrenza e quelli che possono essere il suo effetto e il suo impatto su tutto lo Stato e non, come hanno cercato di fare alcuni Gruppi, cercando di tutelare solo una parte del Paese, perché senza dover arrivare al "ce lo chiede l'Europa" o al "serve per il PNRR", dobbiamo pensare che l'unica maniera per andare avanti e crescere è avere un livello di concorrenza adeguato fra le parti imprenditoriali, che permetta di alzare sempre più l'asticella e avere risultati migliori sia per gli operatori, sia per i cittadini. Mi soffermerò solo su un paio di punti fra gli articoli che abbiamo esaminato: quello relativo alle grandi derivazioni idroelettriche e quello relativo ai balneari. Per quanto riguarda il primo, occorre considerare che quello che è stato approvato qui va visto insieme a quello che abbiamo approvato tre settimane fa con il taglia prezzi. Allora, grazie a un emendamento del nostro collega senatore Cioffi, siamo intervenuti estendendo la golden power, cioè quel meccanismo che permette allo Stato di intervenire sugli asset e sui beni fondamentali dello Stato, quindi anche nel regime di concessione per i trasporti, le comunicazioni e l'energia, fra cui quella idroelettrica. Oggi, invece, siamo intervenuti inserendo una valorizzazione dell'indennizzo, inserendo l'entità degli investimenti proposti e anche i sistemi di compensazione ambientale da riservare ai territori e del miglioramento e risanamento ambientale dei bacini idrografici. Questo è importante, perché si tratta di beni dello Stato: nel tempo, alcune concessioni sono state utilizzate e sfruttate come se non ci fosse un domani, perché poi dopo si restituisce il bene e quindi si cerca di massimizzarne lo sfruttamento, ma noi questi beni li dobbiamo preservare e dobbiamo far sì che la loro vita utile, la loro buona vita, vada oltre il livello di concessione, perché i bacini idrografici, con la loro capacità di accumulare le acque per la generazione dell'energia, devono andare avanti. Per questo è importante aver inserito una misura del genere. Per quanto riguarda la questione dei balneari, in questo provvedimento è stata inserita finalmente una data, il 31 dicembre 2023, ma anche la possibilità di dare un ulteriore anno di proroga, nel caso in cui ci siano motivazioni oggettive che impediscano l'espletamento delle procedure di gara o eventualmente contenziosi in corso. È importante essere arrivati a un punto fermo ed è per questo che siamo soddisfatti per questo emendamento, ma dobbiamo stare attenti e non vorrei che queste situazioni non fossero veramente oggettive, ma più che altro ricercate e volute; in tal caso, l'Unione europea potrebbe anche considerarle come infrazione. C'è chi esulta, perché vede in questi ulteriori uno o due anni una possibilità di proroga, ma non vanno visti in questa maniera. L'inserimento degli indennizzi all'interno di questo articolo è una questione lievemente diversa. Aver portato in capo al Governo la decisione e la definizione di quali saranno questi criteri di indennizzo è uno spostamento in avanti del problema, ma, al di là delle battaglie politiche di ciascuno di noi, bisognerà che il Governo ponga un'attenzione particolare, perché da un lato bisogna tutelare sicuramente chi ha effettuato degli investimenti e non ne è ancora rientrato, ma dall'altro bisogna tutelare i subentranti, perché non si possono trovare di fronte a situazioni insostenibili e impraticabili per il proprio modello operativo. Questi decreti legislativi dovranno essere emanati entro sei mesi, quindi entro fine anno. Noi come MoVimento 5 Stelle vigileremo attentamente sulla forma con cui questi entreranno nel criterio di definizione degli indennizzi, perché vogliamo assolutamente evitare una deriva normativa che non permetta alla concorrenza di essere effettuata o, meglio, che vada a far sì che questa concorrenza non sia effettiva, ma sia solo normativa e figurativa. Dobbiamo stare attenti a una cosa: queste sono iniziative imprenditoriali che riguardano beni dello Stato e non possono avere una vita autonoma al di fuori delle concessioni. Ciò significa che, qualsiasi criterio il Governo decida di definire, non può derogare ai principi contabili, che quindi dovranno tener conto di queste situazioni. Lo voglio ripetere affinché sia ben chiaro: queste iniziative non hanno e non possono avere una vita al di fuori della concessione stessa. Questo significa che, se i subentranti nel partecipare a una gara dovessero essere obbligati a corrispondere un indennizzo che, come ho detto prima, vada oltre il concetto stesso del proprio business model, del proprio modello operativo, alla fine non parteciperanno alla gara. Questo vuol dire che si avrà una concorrenza ridotta, che è esattamente quello che non vogliamo che ci sia con il disegno di legge che ci apprestiamo a votare. Leggere sui giornali che c'è qualcuno che sta già accampando da ora la volontà di poter pensare di definire e di modificare questi criteri di emanazione governativa per quanto riguarda il sistema di indennizzi a proprio piacimento e per la propria parte politica, credo che sia una becera campagna politica che non va bene, perché il Governo dovrà porre molta attenzione a come dovranno essere definiti questi criteri. Questo è un settore che porta allo Stato circa 100 milioni di ricavi, che non sono in alcuni casi 100 milioni di incassi, e dall'altra parte è un giro d'affari che, a seconda di chi effettua la stima, va dai 2 ai 15 miliardi. Quindi si tratta di un settore che va assolutamente tenuto sotto controllo, perché i soggetti che vanno tutelati, oltre agli operatori subentranti, sono assolutamente i cittadini, che non possono e non devono subire gli effetti di una concorrenza, di una mancata concorrenza o, peggio ancora, di un sistema che preveda dei subingressi e dei subappalti. È qui che ci sarà la vera battaglia futura, perché dovremo tutelare i cittadini da quelli che saranno gli effetti, perché vorranno stare negli stabilimenti balneari e non dovranno subire questi effetti negativi. Questo, come ho detto prima, è un risultato finale ma parziale, perché sappiamo che il provvedimento dovrà andare alla Camera. Ciononostante abbiamo potuto apprezzare che questo criterio e metodo di lavoro accontenta e scontenta un po' tutti, però ha avuto il grande pregio di poter mettere al centro dell'attenzione e del dibattito politico i desiderata di tutti. Ciò dimostra che, quando si ragiona e si dialoga, si può cercare di arrivare a una situazione di mediazione che farà il bene dell'Italia. È per questo che annuncio il voto favorevole del MoVimento 5 Stelle.
2022-05-30	M5S	GirottoGianniPietro	Chiudendo il discorso concorrenza, voglio ribadire che l'energia sarà un tema cruciale. Gli edifici consumano circa un terzo del fabbisogno complessivo italiano e ne sprecano il 60 per cento. Tra il 2013 e il 2019 abbiamo avuto tutta una serie di bonus edilizi, ai quali io ho lavorato, per arrivare al 110 che adesso l'Europa ci loda, che viene però ostacolato. Basta ostacoli al superbonus; superbonus e comunità energetiche ci renderanno "energeticamente" e quindi politicamente molto più indipendenti. Siamo tutti certamente intelligenti, competenti e dediti al bene dell'Italia, ma non possiamo non ampliare la visione a trecentosessanta gradi per determinare le reali cause di una scarsa concorrenza nazionale e mondiale e agire di conseguenza. Avanti con il disegno di legge concorrenza, che non sia però una foglia di fico per non operare su tutto il resto.
2022-05-30	M5S	GirottoGianniPietro	Personalmente, sono convinto che la recente virata della UE, con l'inserimento a certe condizioni di gas e nucleare nella tassonomia, sia stata pesantemente influenzata dalle azioni dei lobbisti russi, che ancora possono operare a Bruxelles. Vi è un recentissimo rapporto di Greenpeace con 30 pagine di riferimenti. I lobbisti russi hanno spinto per l'inserimento di gas ed energia nucleare nella tassonomia. Sia ben chiaro che il MoVimento 5 Stelle non è contro le imprese e non è contro il profitto. Ci mancherebbe! Industria 4.0 è stata resa stabile per tre anni per la prima volta nella storia dal ministro Patuanelli, un Ministro 5 Stelle.
2022-06-14	FI	MallegniMassimo	L'altra questione rilevantissima è quella riguardante il territorio. Mi riferisco a quello che sapientemente il collega Cioffi ha tradotto, lo small business act, che all'interno di questo provvedimento tiene in considerazione il fatto che le imprese e i territori abbiano una valutazione importante per non essere esclusi, come spesso purtroppo ancora oggi accade. Questi sono due passaggi estremamente significativi che hanno reso questo un atto necessario. Auspico che il Governo sia pronto e immediato nella redazione della norma. Conoscendo la vice ministra Bellanova, sono convinto che si sia già portata avanti con il lavoro e auspico che il provvedimento - che poi è la legge che il Parlamento chiede al Governo di fare all'interno dei binari che abbiamo assegnato - sia rapidissimo. Ancora oggi nel nostro Paese, con tutte le problematiche che si sono affastellate relative al caro prezzi, al caro energia, alle difficoltà di accesso agli appalti, al rapporto con gli enti locali, alla difficoltà della progettazione eccetera, seppure il PNRR segue un'altra strada, è difficoltoso investire e spendere le risorse nella disponibilità dello Stato e degli enti locali. Noi abbiamo cercato di dare un contributo e abbiamo lavorato per la semplificazione. Oggi uno dei temi, che ci viene peraltro contestato anche dal livello superiore che è l'Europa, è l'eccesso di burocratizzazione nel sistema Paese Italia: ci è stato segnalato relativamente al codice degli appalti e alla giustizia. Perdonatemi, ma abbiamo perso una grande occasione con questo referendum, anche se i cittadini si sono espressi chiaramente su cosa avrebbero voluto che la giustizia facesse. Ebbene, l'approvazione oggi in via definitiva del provvedimento al nostro esame impone al Governo rapidità di azione. Mi piacerebbe anche conoscere i tempi previsti dal Governo per portare a casa questo provvedimento che per noi è essenziale. Potevamo fare di più? Sicuramente sì. Nessuno si offenda se dico che, se ci fosse stata una maggioranza diversa, una maggioranza di centro-destra, probabilmente avremmo potuto osare di più, ma, come spesso siamo abituati a dire, stare al Governo è sicuramente un sacrificio, anche dal punto di vista del consenso, ma è necessario e indispensabile, altrimenti avremmo una maggioranza diversa, tutta orientata dall'altra parte, che probabilmente terrebbe meno in considerazione le reali esigenze delle imprese, dello sviluppo, del lavoro e della produzione. Quindi, noi come Forza Italia siamo soddisfatti del lavoro che abbiamo condotto in porto, sosteniamo questo provvedimento e saremo estremamente attenti e vigili a che questa norma sia rapidamente licenziata dal Governo e possa vedere la luce per dare una risposta concreta, seria, precisa, puntuale e immediata alle imprese, al territorio e allo sviluppo economico del Paese.
2022-06-14	LN	RufaGianfranco	Signor Presidente, la Lega vota a favore del disegno di legge di delega al Governo sul codice dei contratti pubblici ed è anche il caso di non tergiversare, per evitare eventuali procedure di infrazione europee. Sono comunque le finalità che ci devono far affrettare verso il voto favorevole, considerando che si sburocratizza, si semplifica, si razionalizza, si ottimizza e si procede poi a chiudere un percorso di completamento di progettualità e risoluzione da tempo avviato. Noi della Lega abbiamo strutturato principi e criteri quali, come già detto dal collega Corti, quello di evitare il gold plating; una qualificazione delle stazioni appaltanti e del personale operante; la partecipazione di piccole e medie imprese, soprattutto locali, ad appalti spacchettati e a forme anche di partenariato pubblico-privato; si dà priorità a materiali italiani e a investimenti in tecnologia verde e digitale. Si prevede poi la possibilità di rivedere i prezzi, soprattutto ora che i costi dell'energia e dei carburanti sono condizionanti rispetto al valore del ricavo. Si prevede altresì l'inserimento di specifiche clausole sociali, così come di polizze assicurative per il personale interno alla progettazione a carico dell'amministrazione; si dispone la razionalizzazione dei meccanismi sanzionatori e premiali, nonché la riduzione dei tempi di gara e della stipula del contratto; sono poi previste tempistiche congrue anche per l'applicazione dei criteri ambientali minimi. Sulla ristorazione si prevedono in maniera specifica criteri qualitativi e di valore sociale. Un bando di gara con aggiudicazione all'offerta più costosa a volte significa anche miglior prodotto e risparmio nel tempo, come abbiamo considerato proprio nelle mense scolastiche, dove anche l'insegnamento alimentare (quindi un maggior costo) è diventato necessità, come dimostra il crescente problema dell'obesità infantile proprio nelle scuole. La Lega con una serie di ordini del giorno ha voluto anche valorizzare l'esperienza dei direttori tecnici e ha richiesto anche una piattaforma digitale italiana delle costruzioni. L'intento quindi è accelerare, incentivare, semplificare e ottimizzare tutta la filiera del contratto pubblico, riducendo norme, problematiche e tempo per affrontare non solo il PNRR, ma anche il più piccolo bando comunale. Con norme chiare si avranno meno contenziosi, meno ricorsi, più fiducia e risparmio per lo Stato e così si otterrà anche una maggiore attrattività per l'estero; infatti, i vantaggi strutturali e gestionali degli investimenti passano per contratti pubblici ineccepibili chiari e perciò veloci. Oggi la Lega è al Governo per le imprese, per gli imprenditori, per i professionisti, per i lavoratori e per chi ha già lavorato. Il nostro compito è semplificare e permettere a tutti di partecipare, ma è la meritocrazia che è alla base di questi intenti. Oltre a regole certe, credo che però occorra avere il concetto del rispetto del fare e della fame in senso lato, ovvero della fame di crescere, della fame di lavoro e della fame di diventare protagonisti in Italia. Con regole certe potremo stimolare le imprese, gli imprenditori e, soprattutto, i lavoratori. C'è poi il senso del dovere. A volte, le grandi conquiste portano a conseguenze inaspettate o non volute e alcune conquiste nei diritti sociali e civili hanno avuto un effetto devastante nei confronti del dovere. Oggi viviamo nell'epoca dei diritti, del posto fisso, del salario garantito, dell'urlare e del pretendere. Lo diceva Marchionne, che non conosceva nemmeno a quei tempi il reddito di cittadinanza, il quale concludeva dicendo che i diritti sono sacrosanti e vanno tutelati, ma, se continuiamo a vivere di soli diritti, di diritti moriremo. Questo è il nostro compito, quindi: svegliare da questo momento di anestesia soprattutto quei giovani che si aspettano solo il reddito di cittadinanza
2022-06-14	PD	MirabelliFranco	Signor Presidente, il collega Margiotta ha già espresso con chiarezza molte delle ragioni per cui noi voteremo convintamente questo provvedimento, un provvedimento importante, che il Senato aveva già migliorato in modo significativo e che il passaggio alla Camera è stato in grado di migliorare e di completare ulteriormente, soprattutto sulle questioni che riguardano la tutela dei lavoratori, introducendo l'obbligo della clausola sociale, quindi rafforzando ciò che era stato già previsto al Senato, e il mandato alle centrali appaltanti perché la revisione dei prezzi sia consentita in corso d'opera, anche in presenza di modifiche dei contratti nazionali. È una legge delega importante, promossa per mettere a sistema e ordinare una materia che, dopo la votazione e l'approvazione del codice degli appalti, si era arricchita confusamente di una serie di altri interventi, spesso emergenziali; penso ai diversi interventi su questa materia fatti durante il Covid. È una norma che ci porta concretamente a trovare delle soluzioni, facendoci uscire da una discussione troppo spesso ideologica su questi temi (sul codice degli appalti, ad esempio), con l'idea che si possa uscire dai problemi esistenti contrapponendo la velocità alla legalità, le regole alla rapidità negli interventi. Voglio semplicemente sottolineare tre questioni per noi importanti contenute in questo provvedimento. Mi pare innanzitutto che si arrivi, con il contributo di tutto il Parlamento, a trovare una soluzione o almeno ad indicare una strada per evitare di contrapporre continuamente i temi della rapidità degli interventi e dell'efficienza sulla questione degli appalti alle norme che mettono a sistema la legalità. In questa legge ci sono due questioni importanti, tra le altre, che voglio sottolineare. La prima questione rivede e allarga le funzioni di vigilanza sugli appalti pubblici di ANAC, dando poteri e mezzi per far questo, ma non solo; ritengo importante anche il fatto che ad ANAC si attribuisca il ruolo di sostegno e in qualche modo di consulenza alle centrali appaltanti. La seconda norma è proprio quella che richiamava prima il senatore Errani. Penso che il tema cruciale per coniugare qualità, rapidità e legalità sia la riforma delle centrali appaltanti, esattamente come dice questa legge delega. Vedremo come verrà tradotta, ma già dire, come si fa nel provvedimento al nostro esame, che bisogna ridurre il numero delle centrali appaltanti, qualificandole, dotandole di personale specializzato, professionalizzato e che si introducono norme che garantiscono la formazione specifica di quel personale, fa fare un passo avanti importante ad uno dei nodi decisivi per realizzare quell'obiettivo, che è obiettivo di tutti: fare presto, fare bene. La seconda questione riguarda - lo voglio sottolineare brevemente - l'idea che bisogna introdurre in questa normativa una serie di incentivi e di semplificazioni che favoriscano tutte le procedure legate ad investimenti sulla digitalizzazione, sulle nuove tecnologie ambientali, ma soprattutto sulla realizzazione di impianti di energia rinnovabile. Ambiente ed energia vanno incentivati e se sappiamo creare norme giuste volte a semplificare i percorsi per realizzare queste opere, lo strumento del codice degli appalti può andare in questa direzione. La questione più importante che abbiamo però da discutere oggi, perché legata direttamente agli interventi che ha messo in campo la Camera, riguarda la tutela del lavoro e dei lavoratori. Come ho detto prima, l'obbligo della clausola sociale è un passo avanti. Era già presente nella norma approvata dal Senato, come ha ricordato il senatore Margiotta, un richiamo al rispetto della clausola sociale, ma l'obbligo è qualcosa di più, è un rafforzativo che chiarisce che le centrali appaltanti devono creare le condizioni per tutelare il lavoro. Allo stesso modo, è importante l'altra norma, che, nella materia che riguarda le centrali appaltanti, che possono consentire l'adeguamento dei prezzi, permette di adeguare i costi e quindi i prezzi alle modifiche legate alla contrattazione nazionale. Già prima era prevista, anche per il costo del lavoro, la possibilità di un intervento. Il richiamo ai contratti nazionali mi pare più efficace: più stabilità occupazionale, quindi, e più garanzie al personale impiegato. Anche sul massimo ribasso, c'è, con grande chiarezza, una norma che dice che non si può applicare sulle questioni salariali e sulle questioni che riguardano la sicurezza del lavoro. Tutto questo, aggiunge la norma, deve valere anche per i lavoratori delle società subappaltanti. La terza questione sul lavoro riguarda i meccanismi premiali ed è pure per noi una norma molto importante per chi assume donne e giovani. Signor Presidente, ci sono tre questioni per noi centrali e che sentiamo nostre: coniugare velocità, qualità e legalità; incentivare gli interventi ambientali, semplificando; il lavoro, la sicurezza, la tutela dell'occupazione e le garanzie di maggiori assunzioni per giovani e donne. Queste sono le ragioni per cui, con più forza e più soddisfazione, voteremo questa norma.
2022-06-16	FI	GalloneMariaAlessandra	Rientro ora dal funerale di un uomo illuminato, Domenico Bosatelli, che non ha mai smesso di credere nell'intelligenza dell'uomo. Egli diceva che la fortuna c'è quando un talento trova un'opportunità seguendo un ideale e generando una responsabilità. Io ho preso questa considerazione come un segno. In Italia abbiamo talenti a cui far incontrare le opportunità: mi riferisco, ad esempio, a chi sta lavorando ai combustibili rinnovabili che, in combinazione al sistema di trazione ibrida, potrebbero far sì che la transizione anche sulla mobilità possa avvenire in neutralità tecnologica. Vincolarsi solamente agli autoveicoli elettrici vorrebbe infatti dire legarsi ancora al gas, perché in Italia senza energia nucleare non potremmo avere la possibilità di produrre la corrente elettrica necessaria e, quindi, dovremmo ricorrere necessariamente a Paesi extraeuropei anche per le batterie.
2022-06-16	LN	PazzagliniGiuliano	In occasione dell'informativa presentata in Parlamento in vista della riunione Ministri dell'energia e dell'ambiente del G7 di Berlino di maggio scorso, il ministro Cingolani ha riferito di un forte impegno dei Paesi G7 per supportare la decarbonizzazione nel settore trasporti, quale contributo significativo alla riduzione delle emissioni per mantenere l'aumento della temperatura entro il grado e mezzo centigrado.
2022-06-16	LN	PazzagliniGiuliano	Signor Ministro, con il pacchetto Fit for 55, formalizzato dalla Commissione europea il 14 luglio 2021 con la finalità di rivedere gran parte della legislazione attualmente vigente in materia di clima e energia, l'Unione europea si è posta l'ambizioso obiettivo di ridurre le emissioni delle auto di nuova immatricolazione del 55 per cento al 2030 rispetto al 2021 e del 100 per cento al 2035.
2022-06-16	M5S	MaiorinoAlessandra	Dopo la crisi pandemica e ora il rincaro dei prezzi e dell'energia, oggi sono 6 milioni gli italiani e le italiane che vivono nell'indigenza, esposti alla miseria e alle sirene del crimine, delle organizzazioni mafiose, dello strozzinaggio, del ricatto e del lavoro nero. Eppure ogni giorno sentiamo grandi statisti, che siedono anche qui in quest'Aula e sono parte di questa maggioranza, attaccare il reddito di cittadinanza e dire ogni sorta di nefandezze su questa misura di dignità, che è una ciambella di salvataggio per chi sta affogando.
2022-06-16	M5S	QuartoRuggiero	Signor Presidente, gentile Ministro, l'Italia ha un territorio geologicamente fragile, perché ubicata in un contesto geodinamico molto attivo e complesso. Ciò determina terremoti di grande energia, un vulcanismo di tipo esplosivo, dissesti idrogeologici, amplificati dal cambiamento climatico in atto, ed emissioni di gas tossici. Questi fenomeni naturali, data la notevole vulnerabilità del costruito e l'intensa antropizzazione del Paese, determinano un rischio molto elevato che spesso ci vede soccombere con distruzione e vittime. È necessario difenderci. La strategia vincente è la mitigazione, riduzione e prevenzione dei rischi, ma per far ciò è indispensabile una dettagliata conoscenza geologica del territorio, tra l'altro necessaria anche per la gestione sostenibile delle risorse naturali e delle energie rinnovabili.
2022-06-16	PD	FerrariAlan	Anche in ragione di questo mi consenta di concludere dicendo che l'acqua è un bene prezioso per l'ecosistema ambientale, per l'agricoltura e - come abbiamo visto negli ultimi mesi - anche per l'energia. Occorrono rapide scelte strategiche grazie alle quali non sia necessario scegliere a quale di questi tre utilizzi destinare l'acqua. Un Paese importante come l'Italia non può che far coesistere le tre dimensioni di utilizzo: ambiente, agricoltura ed energia.
2022-06-21	FI	BinettiPaola	Avevo presentato un emendamento, ma, a dispetto di quanto pareva inizialmente, nel dibattito della Commissione straordinariamente complesso - come sappiamo - alla fine non è stato approvato. Il problema esiste e ci troviamo davanti all'idea di voler attuare il PNRR in una situazione in cui il virus rivela ogni volta la sua capacità di recuperare forza ed energia e di reimporci - in un certo senso - ritmi che richiederebbero ancora una volta particolare attenzione e capacità di presa in carico delle cosiddette categorie fragili. Tra queste, sappiamo che ci sono, per esempio, pazienti cronici, pazienti con disabilità, ma ci sono anche i familiari che di quei pazienti si prendono cura. Penso, ad esempio, al grande campo dei caregivers, su cui non riusciamo a focalizzare l'attenzione del Governo e, quindi, parte significativa delle risorse proprio del PNRR. Questo è un punto chiave che voglio mettere in evidenza perché forse è un elemento meno visibile, che può sfuggire, anche davanti alla drammaticità del problema della guerra, su cui discuteremo oggi pomeriggio, o davanti alla drammaticità della pandemia nei momenti dei grandi decessi. Un'ondata lunga sta colpendo parte significativa della popolazione che è anche una parte produttiva, che in altri termini non chiede di non essere impegnata o di sottrarsi alle proprie responsabilità. Chiede invece di poter lavorare e che vengano riattivate quelle misure positive in cui, per esempio, hanno lavorato da remoto, tenendo insieme la tutela della loro vita e quello che io chiamo il diritto al lavoro. Come cerniera tra questi due obiettivi ci sono coloro che assistono queste persone, che hanno le loro difficoltà, ma anche loro i loro diritti. Ecco il primo punto che desidero lasciare veramente chiaro e in evidenza nel mio intervento. Il secondo punto riguarda un campo totalmente diverso - d'altra parte, il decreto-legge è talmente eterogeneo con i suoi 50 articoli che c'è di tutto - ovvero prevalentemente l'università, la cultura della valutazione e in qualche modo quel cambiamento positivo (in termini di innovazione e di sviluppo) che deve venire dal mondo della ricerca, dal mondo dello studio e anche dal mondo coraggioso di chi riesce ad andare oltre gli schemi e le formule consolidate. Non è stato facile; il dibattito su questa parte del provvedimento non è stato affatto facile, tanto è vero che si pretendeva di fare parte di questa riforma utilizzando le risorse economiche già stabilite in bilancio, sottraendo, quindi, alla scuola e all'università quella iniezione di risorse nuove che dovrebbe rappresentare il volano positivo del cambiamento. È stato duro combattere in Commissione; è stato duro difendere ciò a cui si aveva diritto, ed è un po' il paradosso di questo Governo: se da un lato ipotizzi una grande abbondanza di risorse economiche che dovrebbero arrivare e che stanno arrivando; dall'altro, nel momento in cui formalizzi il cambiamento, la risposta che emerge è che non ci sono abbastanza risorse. È stato duro difendere, per esempio, il bonus per i docenti, fare in modo che il personale conservasse la sua consistenza, anche nella prospettiva che ci sono effetti negativi significativi da politiche demografiche che registrano un Paese a crescita zero, quali, per esempio, il minor fabbisogno di docenti. Ma noi vogliamo non solo che quei docenti restino, come è stato approvato nel dibattito faticoso - insisto - della Commissione, e vadano incontro a un processo di potenziamento, ma anche che le risorse relative a questo restino comunque nel comparto della scuola. Abbiamo bisogno di mantenere uno sguardo lungo, profondo e significativo sul mondo della formazione e, tornando al tema dell'università, per esempio, sul mondo del reclutamento dei docenti universitari. Il decreto-legge insiste su un passaggio che io chiamo la cultura della valutazione e che enfatizza proprio le modalità con cui devono svolgersi i concorsi e chiede che essi rispondano a criteri di oggettività e di trasparenza, ma anche di efficacia ed efficienza nei parametri che si utilizzano per valutare le persone. Tutto ciò rientra nella prospettiva di immaginare che non solo la pubblica amministrazione, ma anche e soprattutto il mondo dell'università devono rappresentare davvero lo snodo fondamentale perché i nostri giovani, compresi quelli che fanno corsi di dottorato, persone in qualche modo brillanti e capaci, possano trovare il loro radicamento in un contesto di professionalizzazione. Dobbiamo riuscire a vincere l'imbuto formativo, che è l'accumulo di persone con titolo di studio che però non trovano posto di lavoro, oppure quell'altro tipo di imbuto lavorativo per cui noi formiamo persone per lavori che non esistono più. Da questo punto di vista, la cultura della formazione, che occupa gli ultimi punti del decreto-legge in esame, oggi dovrebbe diventare il fiore all'occhiello del nostro Paese. Abbiamo detto tante volte che il nostro è il Paese della cultura: lo è, come ci riconosce tutto il mondo. Peccato però che contestualmente a questo nostro essere il mondo della cultura, siamo anche il mondo degli abbandoni scolastici, quello in cui il numero dei laureati è il più basso a livello europeo. Questo perché il nostro sistema di formazione dei docenti non risponde sufficientemente alle aspettative degli studenti, delle famiglie e ai bisogni del mondo del lavoro. Se mettiamo insieme questi tre elementi, ce n'è d'avanzo per poterci seriamente porre il problema non solo delle riforme da fare nel nostro Paese per rispondere all'Europa, ma anche di quelle da noi lungamente attese e che garantiscono che la qualità di chi insegna trascini con sé la competenza di un saper fare e la qualità di una motivazione alla cittadinanza attiva, da parte di tanti giovani che in questo momento sembrano parcheggiati in attesa di qualche cosa che potrebbe avvenire, ma che non sappiamo se avverrà. Io credo che il decreto-legge in discussione, così potente e che riguarda l'applicazione del PNRR, in un certo senso faccia già esso stesso da cerniera tra misure approvate in precedenza, senza avere un immediato riguardo al territorio, all'evoluzione della situazione e a ciò che avverrà. Noi dobbiamo già avere questi passaggi di ritocco sul nostro stesso PNRR, sapendo andare incontro alle esigenze dell'Europa, con la consapevolezza di chi vuole difendere autenticamente uno sviluppo e una spinta innovativa che ricomincia dai giovani e che valorizza, nella loro intelligenza, nella loro creatività, ma anche nelle loro energie fisiche, morali e intellettuali, proprio la spinta a trasformare un'Italia che invecchia - perché questo siamo - in un'Italia capace di ritrovare una seconda gioventù.
2022-06-21	FI	GiammancoGabriella	Concludo, ricordando l'ultimo rapporto della Banca mondiale, che ci avverte che i prezzi di cibo, petrolio, metalli e altri prodotti base rimarranno a livelli elevati almeno fino alla fine del 2024, con un aumento di oltre il 50 per cento dei prezzi dell'energia. I prezzi del cibo subiranno un aumento del 23 per cento solo quest'anno. L'inflazione è quasi all'8 per cento, come ha detto poc'anzi, signor presidente Draghi, e la crescita italiana è al limite della recessione. Forza Italia è a favore della risoluzione di maggioranza e la invita a portare a termine il lavoro iniziato e sin qui condotto, con competenza e lungimiranza. Si avvicinano però mesi molto critici, che dobbiamo saper fronteggiare, offrendo certezze ai nostri cittadini. Signor Presidente del Consiglio, mi auguro che gli italiani continueranno ad essere la sua priorità.
2022-06-21	FdI	deBertoldiAndrea	Passerei quindi, per esigenze di tempo, a qualche ragionamento in termini macro. Vorrei ricordarvi, come brillantemente ha esposto Gustavo Piga in un articolo sulla rivista "Il Libero Professionista", che l'erogazione dei fondi del PNRR è legata e condizionata dal fiscal compact. Torniamo a riprendere questa parolaccia, che ha tanto penalizzato, per la nostra passività, l'Italia negli anni precedenti. Ebbene il fiscal compact, cioè quel famoso 3 per cento nel rapporto debito-PIL, può tuttora condizionare l'erogazione dei fondi, perché l'articolo 21 del regolamento (UE) 2021/241 (quello istitutivo del recovery plan, prima che del PNRR), prevede che vi sia una sospensione del fiscal compact; ma questa non è la normalità. Quindi noi oggi stiamo per rientrare nel fiscal compact,se il Governo non agisce immediatamente, e rischiamo, per l'impossibilità evidente di rientrare nei parametri del fiscal compact, di vederci bloccare i finanziamenti del PNRR. Suggerisco pertanto al presidente Draghi di leggere l'articolo di Gustavo Piga e di approfondire quello che i liberi professionisti stanno sottolineando e urlando, peraltro nella solita disattenzione verso la categoria, che ormai è un'abitudine. Sempre a proposito di questi temi, cosa pensiamo di fare sul tema dell'economia e dell'inflazione? Pensiamo di seguire la strada della politica monetaria, come negli Stati Uniti, dove l'inflazione deriva da un eccesso di domanda, ovvero pensiamo di cambiare strategia, perché in Italia e in Europa l'inflazione non è dovuta a un eccesso di domanda, ma a uno shock di offerta, per l'aumento delle materie prime? Quindi una politica monetaria di austerity serve molto a poco, anzi crea stagflazione. Vorremmo avere delle risposte su questo punto dal ministro Franco e dal presidente Draghi; noi non accettiamo di incamminare l'Italia verso la politica della stagflazione, ma chiediamo politiche di sviluppo e chiediamo quindi interventi nell'ottica dell'occupazione. Corro, perché vedo che il tempo si assottiglia, e passo ad un breve consuntivo, per ricordare al Sottosegretario e al Governo che i primi risultati del PNRR non sono certamente entusiasmanti. Lo dice anche "Il Messaggero" in questi giorni, parlando del flop dei centri per l'impiego. Dovremmo infatti garantire 16.000 posti nei centri per l'impiego, per permettere di dare lavoro a coloro che percepiscono la nuova assicurazione sociale per l'impiego (NASPI) e il reddito cittadinanza. Si tratta dunque di 16.000 persone da assumere, grazie ai 5 miliardi di euro del PNRR, ma le Regioni ne hanno assunti solo 3.000, con un ritardo spaventoso, peraltro in un Paese che prima fa le misure, cioè dà il denaro, e dopo crea gli strumenti che avrebbero dovuto anticipare la misura. Se per il reddito di cittadinanza si fossero previsti prima gli strumenti di collocamento - lo ribadisco - e solo una volta attivi questi si fosse prevista l'erogazione, sarebbe stato un ragionamento sul quale ci si si poteva confrontare. Invece succede il contrario e anche con i fondi del PNRR non siamo capaci di assumere i professionisti necessari per creare posti di lavoro. Ricordiamo quindi, anche guardando i semplici numeri forniti dal Governo, che nel biennio 2020-2021, cioè negli ultimi due anni, il Governo, dei 15 miliardi di euro di spesa prevista, ne ha spesi 5 e quindi abbiamo un tasso di assorbimento dei fondi del PNRR che è un terzo del pianificato. Questo sarebbe il Governo dei migliori, che ha pianificato 15 miliardi di euro e ne ha spesi 5, nel biennio 2020-2021, secondo i dati ufficiali? Passando alle prospettive, ho apprezzato che questa mattina il ministro Cingolani abbia finalmente dato una risposta chiara sul tema del gas e abbia detto cioè, in risposta ad una mia interrogazione in 10ᵃ Commissione, che finalmente si è capito che bisogna andare a recuperare i giacimenti nazionali. Mi fa piacere: meglio tardi che mai, come ho detto in Commissione. Nella risposta, però, il Governo dice pure che mancano investimenti, che bisogna investire per riaprire i pozzi, che non è facile, perché abbiamo mancanze, abbiamo deficienze e abbiamo manutenzioni da fare. Voglio chiedere allora al Sottosegretario cosa stiamo facendo per far sì che il denaro del PNRR affluisca a quegli investimenti relativi al gas, ma penso anche alle terre rare, al litio e ai grandi giacimenti minerari, che abbiamo in Italia. Chiedo dunque cosa si sta facendo per investire nella direzione dell'autonomia energetica, che costituirebbe una prima risposta alla crisi geopolitica, anche per non dare risorse a chi vuol fare la guerra, come la Russia. Signor Presidente, in conclusione, ciò risponderebbe soprattutto al bisogno di dare agli italiani, alle imprese e ai cittadini quell'energia di cui hanno bisogno. Signor Presidente, rappresentante del Governo, facciamo quindi questi investimenti e cerchiamo di essere più efficaci di quanto purtroppo, nonostante i continui ammonimenti del Gruppo Fratelli d'Italia, la maggioranza è stata capace di fare.
2022-06-21	M5S	AirolaAlberto	Allora le chiedo, presidente Draghi, quali sono le misure economiche previste per sostenere le nostre imprese e i nostri lavoratori, peraltro in parte già indicate dall'Europa. Quali sono gli interventi per dare risposte alla miseria incipiente dei cittadini e delle famiglie? Quali sono gli interventi per aiutare le micro e piccole imprese a rinnovarsi, a investire in ricerca, a trovare soluzioni per svecchiarsi ed affrontare, contrastandolo, l'aumento del costo dell'energia e la siccità, che sta letteralmente prosciugando il Paese? Come aiutare il 92 per cento del sistema produttivo nazionale di piccole e medie imprese cui oggi il sistema bancario ha enormi difficoltà a concedere il credito? Già sapevamo che entrare nel conflitto russo ucraino avrebbe pregiudicato l'approvvigionamento energetico, con gli effetti devastanti di sanzioni e contro sanzioni sulle nostre imprese e sul popolo italiano. E come ha risposto a questa emergenza? Ha risposto riducendo gli interventi a favore delle misure di accesso al credito, anticipando - noi unici in Europa, presidente Draghi - l'eliminazione graduale di un sistema di incentivazione come quello del fondo di garanzia per le piccole e medie imprese, rischiando di far chiudere definitivamente i rubinetti delle erogazioni di finanziamenti già asfittici.
2022-06-21	M5S	CastelloneMariaDomenica	Agli italiani dobbiamo dare risposte proteggendo famiglie e imprese dal caro energia, contro cui devono fare i conti purtroppo da mesi. Abbiamo fatto una proposta molto chiara: serve un fondo per l'energia, un energy recovery fund, uno strumento da finanziare con debito comune europeo, come è stato fatto con il PNRR, che è necessario subito per sostenere i Paesi in maggiore difficoltà. Chiediamo anche acquisti comuni di energia a livello europeo e di trovare un'intesa sul tetto al prezzo del gas: è uno degli interventi che il MoVimento chiede di introdurre ormai da mesi per contrastare la speculazione e proteggere l'economia dai rincari sulle bollette. Il piano Repower EU è un buon inizio, perché prevede di utilizzare 220 miliardi del Next generation EU non ancora usati. Ma sia chiaro che questi fondi devono essere messi a disposizione di tutti i Paesi europei a condizioni vantaggiose, senza eccessivi oneri o condizionamenti. Vede, Presidente, se durante la pandemia l'Europa ha riscoperto il significato della parola solidarietà, adesso è ora che ritrovi quello spirito, lo stesso spirito che ha permesso al presidente Conte di piegare le resistenze dei cosiddetti Paesi frugali o dell'Ungheria di Orban, con cui diversi tra i cosiddetti patrioti seduti in quest'Aula hanno rapporti. Mentre si blaterava e in realtà si blatera ancora di utilizzare il MES sanitario, c'era chi in Europa conduceva una battaglia che ha fruttato al nostro Paese 200 miliardi di euro, che vanno usati adesso per le riforme.
2022-06-21	M5S	QuartoRuggiero	Infine, sottolineo con grande soddisfazione l'approvazione di un emendamento, a mia prima firma, di enorme valenza ecologista, che gratifica il mio impegno scientifico nell'agricoltura di precisione e quello legislativo, avendo depositato sul tema un disegno di legge assegnato alla Commissione agricoltura e produzione agroalimentare. Questo emendamento, tra l'altro, allinea il PNRR alle gravissime emergenze della siccità e della guerra in Ucraina, che stanno mettendo in ginocchio il nostro comparto agroalimentare. Si tratta di adottare, entro centoventi giorni dall'approvazione di questo provvedimento, un decreto del Ministero delle politiche agricole, alimentari e forestali con cui individuare i casi e le condizioni tecniche di dettaglio per l'utilizzo dell'energia sostenibile e delle tecniche di agricoltura di precisione intelligenti, che contribuiscono alla riduzione delle emissioni di gas serra, alla decarbonizzazione e all'impiego sostenibile delle risorse naturali, oltreché a un migliore uso delle matrici ambientali. È la prima volta che l'agricoltura di precisione viene normata in Italia. È normata in tutto il mondo e in Italia ci adegueremo normando questa straordinaria tecnica.
2022-06-21	PD	AlfieriAlessandro	Da questo punto di vista, penso sia necessario inaugurare una seconda fase, come avete in qualche modo fatto con quel viaggio. Oggi, anche nelle parole d'ordine e nella narrazione, si deve spostare l'attenzione sulla capacità di raddoppiare le iniziative diplomatiche per arrivare alla pace, al cessate il fuoco e alla possibilità di rilanciare i negoziati, ed essere protagonisti di due operazioni: da una parte, c'è il tema della diversificazione energetica, il price cap a livello europeo, una battaglia in cui tutto il Governo e lei, signor Presidente, siete in prima fila; dall'altra parte, oltre al tema dell'energia, c'è lo sblocco del grano, per evitare una carestia. Non ci sono infatti solo i Paesi europei, ma dobbiamo pensare anche al Nord Africa e alle conseguenze che potrebbero arrivare da quel territorio, in termini di flussi migratori e di incapacità di pensare a un futuro in quelle realtà. C'è poi il tema che riguarda la questione dello status di candidatura. Anche in questo caso penso che abbiamo il dovere di dare un segnale forte: sappiamo che probabilmente non vengono soddisfatti appieno i criteri, ma bisogna essere capaci di giudicare con criteri politici. Certamente poi si dovranno rispettare anche i criteri di Copenaghen e il percorso sarà lungo. Ma guardo con favore alla comunità politica europea se non è considerata un parcheggio, ma piuttosto qualcosa di parallelo in cui si dice agli ucraini e a coloro che scelgono di guardare a Bruxelles e al sistema delle democrazie liberali che possono subito abbracciare la Comunità europea e in quella riconoscersi, sapendo che il percorso è già avviato. Quindi bene il conferimento dello status di candidatura. Allo stesso tempo, signor Presidente, come Gruppo Partito Democratico le chiediamo grande fermezza nel chiedere l'apertura dei negoziati per l'Albania e la Macedonia del Nord.
2022-06-21	PD	MarcucciAndrea	Bene le azioni che stiamo intraprendendo: noi abbiamo bisogno di mettere un tetto al costo del gas, abbiamo bisogno di bloccare la crescita del costo degli idrocarburi, abbiamo la necessità di bloccare la crescita del costo dell'energia. Il caro energia colpisce tutti, colpisce le famiglie, i cittadini, le piccole attività, il turismo e la grande industria. Dobbiamo continuare, signor Presidente, a difendere il potere d'acquisto dei nostri salari e delle nostre pensioni. Dobbiamo continuare a sostenere la competitività del nostro sistema economico e produttivo e lo dobbiamo fare con l'azione che lei sta portando avanti con le istituzioni europee e mondiali, cercando nuovi fornitori, ma cercando anche di avere una politica comune basata sulla solidarietà reciproca e sul necessario aiuto che i Paesi devono dare agli altri Paesi, in particolare nella Comunità europea.
2022-06-29	FI	DeSianoDomenico	Il presidente Draghi sta chiedendo, anche su iniziativa del nostro partito, un tetto ai prezzi dell'energia, che stanno pesando enormemente sui bilanci delle famiglie e delle imprese, in modo troppo pesante per poter essere sopportato. Servono interventi di sostegno economico e un intervento dell'Europa che fissi un prezzo giusto per il gas e per l'elettricità che consumiamo. Qualche giorno fa è venuto in quest'Aula il presidente del Consiglio Draghi, il quale ha messo in evidenza l'importanza di operare in tal senso; possiamo chiedere sacrifici, ma non lo possiamo fare per troppo tempo. Servono quindi risposte urgenti per dare ascolto alle sofferenze di chi deve arrivare a fine mese e deve poterci arrivare.
2022-06-29	FI	FlorisEmilio	Certamente, per quanto concerne i temi della difesa dell'ambiente e dell'uscita dall'utilizzo dei carburanti fossili, il calendario europeo dovrà subire dei rinvii. Fino allo scorso anno davamo per scontata l'uscita dall'utilizzo delle centrali a carbone (in Sardegna ne abbiamo due, una a Portovesme e una a Porto Torres) e si ragionava di come poter riconvertire queste centrali con carburanti meno impattanti. Oggi le centrali elettriche alimentate a carbone diventerebbero, tra queste quella di Civitavecchia, quanto mai necessarie a scongiurare il blackout elettrico in autunno, in inverno o perlomeno per evitare quanto si presuppone avverrà, ovvero un razionamento importante del consumo energetico. La questione relativa all'energia e agli approvvigionamenti avrà ripercussioni su tutta la nostra economia, tanto che lo stesso Governo ha presentato stime al ribasso sulla crescita che potrebbero portarci ad un livello prossimo alla recensione. Allo stesso tempo, quindi, diventano troppo ambiziosi gli obiettivi europei di decarbonizzazione e diventano chimeriche le nuove risorse proprie dell'Unione basate anche sugli obiettivi ambientali prefissati. È evidentemente mutato il quadro internazionale, politico e programmatico, così come sono mutate le strategie e gli impegni da conseguire. Infatti, oltre agli interventi per fronteggiare la pandemia, è stato varato un piano di prestiti e sovvenzioni attraverso il principale dei quali abbiamo dato vita al PNRR. Così come sono state sospese le regole fiscali che ci hanno consentito la flessibilità di bilancio, ma anche quelle sugli aiuti di Stato che ci hanno consentito di portare avanti sostegni in deroga alla disciplina europea, dovremmo fare in modo che le scelte temporaneamente adottate in sede Europea, quando occorra, possano diventare strutturali. Ci riferiamo soprattutto alle regole fiscali, a un differente calcolo del debito, che non includa quello fatto per investimenti, ma anche alle regole troppo stringenti che fanno scattare le procedure di infrazione. Oltre alle relazioni, il provvedimento su cui siamo chiamati ad esprimerci, è la legge di delegazione europea, che è un provvedimento fondamentale per adeguare l'ordinamento italiano al diritto dell'Unione, ma che non può essere un cappio al collo. Noi intendiamo scongiurare il rischio di condanne legate a procedure di infrazione, che comportano costi enormi e lunghi contenziosi all'Italia; non può, però, essere valutato o non valutato il fatto che le sei condanne che ci hanno inflitto hanno comportato oneri per più di 750 milioni per il nostro Paese. Se recepire le direttive europee significa assicurare più diritti, più tutele e maggiori opportunità per i nostri cittadini, per le nostre famiglie e per i consumatori europei, nel momento in cui dobbiamo attingere dal bilancio dello Stato per far fronte a somme ingenti come quelle citate, è evidente che le togliamo a servizi a favore dei nostri cittadini. Quindi, sì all'armonizzazione delle regole, ma con procedure meno cogenti, specie in un periodo in cui gli obiettivi pianificati solo tre anni fa sono stati, per forza di cose, modificati. Anche perché spesso ci troviamo di fronte a richieste europee che penalizzano i settori produttivi italiani, talvolta a favore di altri Paesi europei. Ecco perché ancora di più, in questo momento, è necessaria la nostra partecipazione attiva come Paese nell'ambito sia della fase ascendente che di quella discendente, a tutela dell'interesse nazionale ancora prima di quello europeo. Intervenire nella formazione e nell'attuazione della normativa europea deve andare di pari passo con l'attività legislativa nazionale e per questo confidiamo nella autorevolezza del presidente Draghi. A tal proposito, la continuità territoriale, che è un tema sancito a livello europeo e a breve anche dalla legge costituzionale che dovrebbe essere approvata definitivamente ai primi di luglio dalla Camera, deve essere un tema trattato adeguatamente a livello europeo. Proprio il Trattato sul funzionamento dell'Europa, infatti, prevede che l'Unione mira a ridurre il ritardo delle Regioni meno favorite, ma anche alla creazione delle reti di collegamento (articoli 174 e 170 del Trattato). Quindi, chiediamo al Governo italiano di intervenire proponendo una legislazione europea per colmare il divario economico e territoriale della Sardegna e delle isole europee, perché questo è previsto dal Trattato di funzionamento dell'Unione europea, che è appunto un atto fondante dell'Unione europea stessa. Signor Presidente, concludo chiedendo l'autorizzazione a consegnare la restante parte del mio intervento.
2022-06-30	FI	GiammancoGabriella	Argomento di dibattito è e sarà nelle prossime settimane il prezzo del gas, per l'impatto che ha e che continuerà ad avere sulle bollette e sui bilanci delle nostre aziende, che sono sempre più in difficoltà. A ciò si aggiunge ovviamente il caro carburante, che complica le cose ulteriormente. Serve quindi uno scatto dell'Europa e Forza Italia proseguirà la sua battaglia con grande determinazione per limitare l'indiscriminato amento del prezzo di queste materie prime, dell'energia, del gas e del carburante.
2022-06-30	FI	GiammancoGabriella	Signor Presidente, onorevoli colleghi, la legge di delegazione europea, come ogni anno, affronta diverse tematiche, allo scopo di recepire la legislazione europea, ma nel contesto storico in cui ci troviamo assume senz'altro un particolare valore, perché è anticamera dell'Europa del futuro. L'Europa è stata infatti costretta dalla pandemia prima e oggi dalla guerra a cambiare finalmente volto, a mostrare un maggiore spirito solidaristico e ad essere più madre che matrigna. Nessun Paese membro ipotizza più di uscire dall'area euro, l'antieuropeismo è diventato minoritario e ha lasciato il posto a un approccio di critica costruttiva nei confronti di ciò su cui ancora c'è da lavorare. Nell'ultimo Consiglio europeo poi è successo qualcosa di molto significativo: l'Ucraina e la Moldavia hanno acquisito lo status di Paesi candidati all'ingresso nell'Unione europea: un'ottima notizia, considerato che lo spirito d'inclusione dell'Unione europea è la migliore risposta all'espansionismo russo. Non dobbiamo dimenticare però i Balcani occidentali, dove da tempo la Macedonia del Nord e l'Albania aspettano di aprire i negoziati per l'adesione ed è nostro interesse strategico rispettare l'impegno per una loro adesione rapida all'Unione. Il Consiglio europeo ha anche rinnovato alla Commissione l'invito ad esplorare con urgenza modalità per ridurre i prezzi dell'energia. Il tema è diventato vitale per il nostro Paese e per l'Europa tutta. Non può esserci più spazio per i partiti del no a tutto e neppure per una distopica decrescita felice.
2022-07-05	FI	CraxiStefaniaGabriellaAnastasia	Signor Presidente, onorevoli colleghi, il dramma che da mesi si consuma sul limes europeo ci ha portato a guardare alla dimensione internazionale con rinnovata attenzione. Alzare lo sguardo al di là dei confini nazionali, farsi portatori di iniziative di cambiamento, tanto nella realtà europea che sullo scacchiere internazionale, non è un'opzione; è, con tutta evidenza, una necessità inderogabile poiché scelte o mancate scelte, inazione o timori in politica estera ricadono sul destino dell'Italia. Il rilancio della dimensione franco-italiana intesa come cooperazione rafforzata risponde innanzitutto a questa logica, alla necessità di sviluppare intense relazioni, utili per incidere nei nuovi scenari, tutelare i nostri interessi e contestualmente promuovere il nostro tessuto economico, spesso penalizzato dalla mancanza di processi di dialogo istituzionale in grado di tutelare e sostenere i nostri campioni nazionali al pari della nostra piccola e media imprenditoria. Non sfugge a nessuno, tantomeno in quest'Aula, il profondo legame tra Italia e Francia; un legame che, per svariate ragioni, travalica la politica e interessa diversi ambiti. È un rapporto che negli ultimi lustri - dobbiamo dirlo senza ipocrisia - è stato segnato da momenti di tensione, caratterizzato da grandi diffidenze e connotato da tratti asimmetrici dal punto di vista degli interessi e delle opportunità. Tutto ciò non è stato foriero di successi per nessuno, men che meno per il nostro Paese. Basti guardare allo scenario internazionale, al Mediterraneo, dove lo scontro tra Italia e Francia che è già stato richiamato (pensiamo alla Libia) ha schiuso le porte della regione al protagonismo di attori terzi, dalla Russia alla Turchia, passando per la Cina; oppure, spostando lo sguardo, pensiamo alle resistenze francesi sulla vicenda Fincantieri STX, che hanno impedito di creare un campione mondiale della cantieristica navale. È evidente che la scarsa capacità di dialogo, la mancanza di una relazione priva di un'effettiva dimensione bilaterale franco-italiana abbia pesato, e molto, in queste e in molte altre situazioni; ha rappresentato un fattore penalizzante che nell'interesse reciproco, nell'interesse dell'Italia, andava affrontato e rimosso. Tanto più è necessario farlo ora, in uno scenario globale profondamente mutato, segnato da venti di guerra che ridefiniscono ogni paradigma e ci chiamano, come Stati nazione e come Europa, a una prova di maturità. Pertanto, creare una cornice strutturale di dialogo e di confronto, ancor prima che di cooperazione, tra Italia e Francia, non è solo utile, ma è necessario. Il cosiddetto Trattato del Quirinale è quindi un punto di partenza per dare corso a una nuova stagione di rapporti tra Roma e Parigi. Esso definisce, per l'appunto, una cornice di dialogo e di possibili iniziative nei diversi ambiti previsti nei 12 articoli del testo. Sarà quindi la volontà di una sua piena applicazione e la qualità delle azioni concrete a determinare la sua capacità di incidere. Dobbiamo tutti essere consapevoli, però, che il trattato non produrrà un allineamento strategico e permanente tra Italia e Francia. Attraverso la creazione di canali tradizionali stabili, però, possiamo prevenire e gestire i conflitti, così come attraverso una fitta rete di interazioni formali a molteplici livelli e tra diverse agenzie, compreso un vertice intergovernativo annuale, una serie di forum ministeriali di consultazione permanente e programmi congiunti di formazione e di scambio, possiamo definire posizioni e azioni comuni. Il Trattato immagina quindi lo sviluppo di relazioni a ogni livello, anche nell'ambito della diplomazia parlamentare, e prevede una cooperazione rafforzata in materia di affari esteri e comunitari sulle questioni della sicurezza e della difesa, fino a una cooperazione economica, industriale, digitale e spaziale. A mio avviso, proprio sulla materia estera, nell'area del mare nostrum, il trattato può dare buoni frutti, se irrobustito e coltivato sapientemente dalle parti, anche alla luce del fatto che lo scorso febbraio la Commissione europea ha avviato la definizione di una sua agenda mediterranea. Premesso che da tempo, come Forza Italia, andiamo ripetendo che un Paese come l'Italia dovrebbe stilare un documento strategico nazionale unico, che racchiuda un disegno complessivo della nostra azione sul piano internazionale, è del tutto evidente che la complessità delle situazioni, tanto sul piano globale che sul Mediterraneo, necessiti di azioni coordinate plurali, che vanno sviluppate in rapporto e in sinergia con altri partner. È soprattutto su questo fronte che Italia e Francia hanno quindi, a mio avviso, la necessità di incontrarsi. Esse devono interagire e, diversamente dal passato, devono avere un orizzonte comune. Infatti, già prima della guerra in Ucraina, il ritiro americano dall'area del Mediterraneo allargato, con il contestuale acuirsi del confronto nell'Indo-Pacifico, aveva posto i Paesi europei, in primis Italia e Francia, dinanzi all'esigenza di occuparsi in modo strutturato della sicurezza e dello sviluppo di quest'area. Questo vale ancor più ora, visto che il Mediterraneo sarà uno dei teatri dei nuovi confronti globali. Una cooperazione strutturata e bilanciata tra Roma e Parigi è pertanto utile ad affrontare problemi che, in un contesto di forte interdipendenza, non possiamo risolvere da soli. Ad esempio, con l'invasione da parte della Russia dell'Ucraina è stato evidente che stabilizzare la regione mediterranea offre all'Italia l'occasione di diversificare, senza sorprese, l'approvvigionamento delle fonti combustibili: questione strategica e di vitale importanza. Il contesto interno europeo è poi segnato da dinamiche favorevoli alla realizzazione in concreto di quanto è negli intenti del Trattato del Quirinale. Insieme possiamo lavorare per influenzare l'agenda comunitaria su alcune issues, quali l'ambiente, l'energia e la difesa comune, che, dev'essere chiaro, è da sviluppare come strumento integrato alla NATO. Il Trattato offre la cornice per dare vita a un asse sulle questioni comunitarie, per affrontare il tema ineludibile e vitale di una riforma strutturale e radicale, quanto profonda, dell'Unione europea: dai temi della governance politica alle questioni economiche e monetarie, serve un reset, un nuovo corso. Serve l'Europa che non c'è e di cui avremmo bisogno. Certo, non bisogna farsi illusione, cedere alla retorica e pensare che il Trattato del Quirinale possa da solo fare da contraltare e sostituire la relationship franco-tedesca o, peggio, credere che questo possa creare un diverso baricentro della politica europea. Non è questo il senso e non è questo l'obiettivo. Ovviamente il dialogo tra Roma e Parigi, come abbiamo visto, sarà fondamentale per tracciare il futuro dell'Europa, ma il Trattato va inteso come uno sviluppo proficuo, soprattutto coordinato e - voglio sottolinearlo - bilanciato dei rapporti con la Francia, in un quadro di collaborazione diffusa. Inoltre, consentitemi di rimarcare l'importanza dell'avvio di una cooperazione franco-italiana nel settore agricolo e agroalimentare per un'azione congiunta che porti alla tutela a tutti i livelli delle denominazioni di origine e delle indicazioni geografiche registrate nell'Unione europea e per la protezione e valorizzazione del patrimonio culturale. Infine, reputo doverosa una riflessione su alcune riserve che sono emerse in questi mesi e che si sono appalesate sia in fase di approvazione del testo da parte della Camera sia in parte in questo dibattito. A dirla con parole chiare, certo che pretendiamo che chi si è macchiato di delitti nel nostro Paese debba scontare in Italia la sua pena.
2022-07-05	M5S	LoreficePietro	Continuo con il mio intervento. Un riferimento è stato fatto dalla collega De Petris, ma anche dalla collega Garavini, alla vicenda legata ai gilet gialli. Posso dire che alla fine il Ministro degli affari esteri attuale ha potuto mettere in campo un cosiddetto ravvedimento operoso firmando il Trattato. Pertanto quel passaggio va stigmatizzato e va consegnato alla storia, però ognuno di noi evolve, cambia anche le posizioni e questa può essere l'occasione per trattare anche questa questione. Il collega Candiani ha richiamato gli importanti rapporti con i "cugini" transalpini - la cooperazione tra noi e la Francia è importante su tanti asset di rilievo strategico, dall'aerospaziale al navale - ma ha anche fatto un riferimento chiaro alle interazioni e ai piani strategici riferiti al comparto energia, altro tema importantissimo e quanto mai attuale. Ha fatto un positivo richiamo alle rinnovabili, anche se nell'ordine del giorno G102 (testo 3) c'è un riferimento generico alla ricerca. Noi del MoVimento 5 Stelle chiaramente siamo a favore della ricerca scientifica, però si è tirato in ballo il nucleare di ultima generazione con riferimento chiaro alla fissione e a impianti che richiedono decine di anni (trenta o quarant'anni) per la loro realizzazione. In merito alla fusione nucleare, siamo ampiamente già dentro ai comparti di ricerca e mi permetto di ricordare che uno dei progetti, tra cui l'ITER, è in cantiere da oltre vent'anni e sono state spese ingentissime risorse, ma ancora non vede e non vedrà la luce, se non tra diversi decenni. In conclusione, dichiaro che il MoVimento 5 Stelle voterà favorevolmente sulla ratifica del Trattato.
2022-07-05	PD	PortaFabio	Voglio ricordare che la Francia, dopo la Germania, è il nostro secondo partner commerciale e che, a seconda degli anni, noi continuiamo a essere il terzo o secondo partner economico della Francia. Abbiamo peraltro anche interessi strategici comuni: siamo entrambi fondatori dell'Unione europea e della NATO, siamo parte del G7 e del G20. Siamo altresì Paesi con una forte e naturale propensione mediterranea. Sono dimensioni politiche che ci vedono avere interessi comuni, che non sempre hanno dato luogo in questi anni a forme di cooperazione o a punti di vista collimanti. Non aiuta però di certo guardare a questi episodi del passato per costruire una relazione futura. Voglio anche ricordare che se il Next generation EU è stato adottato con le caratteristiche e i criteri che conosciamo, che tra l'altro hanno permesso al nostro Paese di beneficiare di un apporto di oltre 200 miliardi di euro, ciò è il risultato del forte impegno condotto da Italia, Francia ed anche dalla Germania a livello di Unione europea. Grazie a questo impegno si sono superati ostacoli che sembravano insormontabili. Si tratta quindi di un trattato importante che - è bene ricordare - non ha un valore soltanto bilaterale, anzi direi che la sua caratteristica è proprio la sua fortissima dimensione europea. Una dimensione, come sappiamo tutti, sconvolta negli ultimi mesi dalla crisi in Ucraina, che ha mutato e sconvolto lo scenario e che ci chiama tutti a nuove responsabilità. Abbiamo bisogno di un salto di qualità nel processo di integrazione europea e di una terza fase nel processo di integrazione dopo quella dei Padri fondatori, dopo quella di Maastricht e dell'euro. Oggi abbiamo necessità di un salto in avanti e di un'ulteriore integrazione per dare maggiore coesione e unità all'Unione europea. Sappiamo di avere una politica estera comune, ma spesso le relazioni bilaterali tra Paesi si sovrappongono, non sempre in maniera organica, con detta politica estera. Credo siano proprio queste la sfida e la scommessa più grande che con questo Trattato abbiamo davanti; un impegno però che presuppone una regia e una guida comune. Sappiamo che queste cose non sono affatto scontate perché l'Unione europea è fatta di 27 Paesi e su ciascuno di questi temi è necessario trovare sintesi, consenso e coesione. Serve quindi un'azione coordinata e Italia e Francia devono, attraverso questo Trattato, essere protagoniste di tale coordinamento. Occorre un'azione di impulso che dia all'Unione europea livelli più elevati di integrazione, che sono la conditio sine qua non perché parli con una voce e agisca come una sola forza. Il Trattato del Quirinale tra Italia e Francia, firmato lo scorso 26 novembre, ha giustamente creato, anche al di fuori dei confini dei nostri due Paesi, un grande interesse proprio perché può preludere a un'espansione e a un approfondimento delle relazioni bilaterali, nonché a ricalibrare gli equilibri a livello europeo e ad aprire una nuova era di coordinamento tra i due Paesi in sede di relazioni bilaterali ed europee. Ricordavo i forti legami commerciali che uniscono l'Italia alla Francia: basti pensare che nel 2019, ossia l'ultimo anno prima della pandemia, il commercio bilaterale ammontava a ben 80 miliardi di euro e che l'Italia è il terzo fornitore della Francia e il terzo mercato di esportazione per quel Paese. Si tratta di due economie con sistemi produttivi integrati, con ben 1.700 aziende italiane attive in Francia e ben 3.000 aziende francesi presenti nel nostro Paese. La Francia è il principale investitore estero in Italia, ma sono importantissimi e rilevanti anche gli investimenti italiani in Francia. Il Trattato crea quindi una fitta rete di relazioni informali a più livelli tra diverse agenzie, comprensiva di un importante vertice intergovernativo annuale, una serie di forum ministeriali, consultazioni permanenti, programmi congiunti di formazione e scambio di funzionari. Tra le aree di cooperazione spiccano gli affari esteri, la sicurezza, la difesa, gli affari europei, la giustizia e gli affari interni, le migrazioni, la cultura, la ricerca e la cooperazione economica e industriale, soprattutto nel campo dello spazio e dell'innovazione. Ciò forse non produrrà automaticamente un allineamento di carattere strategico permanente, ma creerà canali istituzionali permanenti attraverso i quali gestire anche i conflitti, se ci saranno, e soprattutto per definire azioni comuni. In sostanza, l'obiettivo è una partnership più solida tra Francia e Italia in Europa. Tre sono le politiche europee dove maggiore è il coordinamento francese: la governance dell'eurozona, la governance della migrazione e la maggiore autonomia strategica in politica estera e di sicurezza. In estrema sintesi, il Trattato del Quirinale è un atto di diplomazia lungimirante che dovrebbe dare maggiore stabilità a una relazione politica complessa, espandendo legami economici e culturali e spingendo verso un avvicinamento in politica estera, il tutto rafforzando la fortissima identità europea dei nostri Paesi. Tutto ciò viene fatto per fare in modo che i successori, quando ci saranno, del presidente Macron e del presidente Draghi potranno anche essere meno allineati e ignorare certi meccanismi di consultazione, ma certamente con maggiore difficoltà. Vi assicuro che nel volatile mondo delle relazioni internazionali questa è una polizza assicurativa non comune. Ricordo, infine, che a livello regionale il nuovo accordo riconosce la stretta interconnessione tra Francia e Italia, attraverso il comune bacino del Mediterraneo, a promuovere l'uso sostenibile dell'energia e investimenti verdi in Nordafrica e Africa subsahariana. Ricordiamo anche che in questi giorni il Presidente della Repubblica si trova in quelle Regioni del Paese. Con questo Trattato il nuovo motore franco-italiano sarà fondamentale per affrontare alcune delle principali questioni all'ordine del giorno, tra cui il rafforzamento della sovranità europea e la risposta all'emergenza climatica. Signor Presidente, mi sia infine consentito soffermarmi brevemente sull'agghiacciante attualità. Nel leggere il Trattato, nella sua premessa, ho visto che si fa riferimento alla cooperazione nel settore alpino, alle nostre montagne e alle profonde mutazioni che l'emergenza climatica sta causando. Credo che questo Trattato abbia anche un valore per quanto riguarda il futuro dell'ambiente e con questo riferimento voglio esprimere, a nome mio, del Gruppo Partito Democratico e dell'Assemblea, il cordoglio alle sette vittime, ai familiari e ai cinque dispersi del disastro della Marmolada, sperando che tragedie del genere non si ripetano più.
2022-07-06	LN	BossiSimone	Signor Presidente, purtroppo ad oggi, dopo appena un mese di irrigazione, la situazione nella Bassa Lombardia è sotto gli occhi di tutti. È una situazione che definisco non grave, ma drammatica. Il mondo agricolo è consapevole di ciò che sta accadendo e forse è l'unico a rendersene conto. Certo, se non piove non è colpa di nessuno, per carità, ma non è per dare colpe o per cercare un colpevole che ho deciso di fare questo intervento. Io ho deciso di prendere la parola oggi perché sto facendo mia e dell'Aula la paura di tutta una filiera, quella agricola che, se non produce oggi, domani non avrà nulla da mettere sulle nostre tavole. Di fronte alle immagini dei campi aridi e spogli di produzione, mi domando perché, se il mondo agricolo non si vuole arrendere e non si sta arrendendo, la politica si sia già arresa. Non basta rifugiarsi dietro le misure di indennizzo contenute nei decreti che verranno emanati. Gli agricoltori del Nord stanno ancora chiedendo, a gran voce, che i bacini montani lascino andare l'acqua per salvare almeno quella parte di produzione e di coltura che ancora oggi può essere salvata. Non parliamo di vent'anni di irrigazione e di acqua. Parliamo di poche settimane, parliamo di circa venti giorni di acqua. L'altro ieri ho incontrato gli agricoltori della Coldiretti, che mi hanno portato in quei campi. Ho visto i loro occhi affranti di fronte ai raccolti secchi. Ho visto nei loro occhi rassegnazione per l'abbandono da parte delle istituzioni. Proprio parlando con loro ho deciso di intervenire e di prendere la parola in questa Aula. Il mio è un appello al Ministero, al Ministro e ai Presidenti di Regione, perché ancora una parte di raccolto si potrebbe salvare, intervenendo non domani o dopodomani, ma oggi e subito. Manca all'appello l'80 per cento dei raccolti di mais da trinciato e di foraggio da fieno. I prati stabili sono definitivamente compromessi e oltre alla perdita economica perdiamo anche un importante patrimonio di biodiversità. Ci saranno pesanti ripercussioni anche per l'alimentazione delle mandrie di bovini e qualche azienda si vedrà costretta a ridurre il numero di capi non potendo garantirne l'alimentazione. È quindi necessario l'immediato rilascio di tutta l'acqua invasa nei bacini alpini che ammonta, al 26 giugno, a 182 milioni di metri cubi. Dico questo perché ci sono norme che stabiliscono il prioritario uso agricolo dell'acqua rispetto ad altri usi: agricolo, potabile, uso domestico ed energetico. Senza cibo l'energia servirà a poco.
2022-07-06	LN	RomeoMassimiliano	Signor Presidente, siamo d'accordo sulla richiesta del rappresentante del Governo di rinviare la discussione sulle mozioni sul tema dell'energia e su quello delle sale cinematografiche purché la discussione di tali mozioni avvenga entro quindici giorni. È evidente che è la Conferenza dei Capigruppo a stabilire il calendario dei lavori, però ieri come Gruppi di maggioranza ci siamo sentiti e l'intenzione è quella di voler a tutti i costi trattare questi due temi entro e non oltre i prossimi quindici giorni, perché poi sappiamo bene che arriveranno dei decreti-legge e ci saranno tante urgenze. Dovremo trovare quindi il tempo di discutere le mozioni su questi due temi perché sono entrambi importanti. Pertanto, siamo d'accordo sulla richiesta, però nella Conferenza dei Capigruppo ribadiremo l'impegno a calendarizzare la discussioni delle mozioni sui due suddetti temi entro e non oltre quindici giorni. PRESIDENTE. Non intende quindi chiedere la votazione? Ha posto una condizione politica. ROMEO (L-SP-PSd'Az). No, signor Presidente.
2022-07-06	PD	MalpezziSimonaFlavia	Signor Presidente, anche noi non chiediamo la votazione sulla richiesta avanzata dal Governo. Siamo d'accordo con quanto appena dichiarato dal Capogruppo della Lega, senatore Romeo. Come Capigruppo, la scorsa settimana abbiamo deciso di dare uno spazio a queste mozioni, comprendiamo la necessità di questo slittamento, ma ribadiamo la necessità - e lo faremo nella prossima Capigruppo - di porre ancora in calendario la discussione delle mozioni sull'energia e sulla crisi delle sale cinematografiche al più presto possibile, proprio perché riteniamo che il Parlamento possa esprimersi su entrambi i temi. Il mio è quindi è un intervento volto a rafforzare questa posizione.
2022-07-13	FI	CaligiuriFulviaMichela	Signor Presidente, signor Ministro, colleghi, sembra ormai un ricordo lontano quando due anni fa i Presidenti di Regione temevano la zona rossa a causa del dilagare dei contagi da Covid-19. Spesso ci siamo ritrovati in quest'Aula a discutere delle ripercussioni di tali chiusure sul tessuto economico e abbiamo votato misure a sostegno dei comparti strategici del nostro Paese. Nel dibattito ci siamo concentrati spesso sul settore agricolo, il quale dall'inizio della pandemia è entrato nell'occhio del ciclone, purtroppo senza riuscire ad uscirne, per la chiusura del settore hotellerie-restaurant-café (Horeca), la concorrenza sleale di Paesi con costi di produzione inferiori, il caro energia, il caro carburante (anche e soprattutto quella agricolo), la diminuzione del potere di acquisto delle famiglie e ora, dulcis in fundo, la siccità, la quale - bisogna prenderne atto - è figlia dei cambiamenti climatici, ma anche di una gestione poco attenta verso la risorsa indispensabile per eccellenza: l'acqua. Secondo i dati Istat, la causa delle crisi idriche e delle difficoltà nell'approvvigionamento di acqua è da ricercare nei fattori di debolezza strutturale del nostro sistema idrico: soprattutto reti inadeguate e infrastrutture vetuste. Si pensi che solo nel 2020 sono andati dispersi nelle reti dei capoluoghi di provincia un miliardo di metri cubi di acqua, il 36,2 per cento di tutta quella immessa in rete. Credo sia inaccettabile alla luce della crisi che stiamo vivendo oggi, ma soprattutto per via della consapevolezza - come diceva anche il Ministro poco fa - che la mancanza di acqua stia diventando, anno dopo anno, sempre più ricorrente, intensa e prolungata. Va bene, quindi, lo stato di emergenza e mi auguro che a breve sia emanato anche un decreto-legge ad hoc, rispetto al quale ho un piccolo suggerimento. Qualora si optasse per la nomina di un commissario, si valuti la possibilità di una nomina di un subcommissario del comparto agricolo, proprio per dare la giusta rilevanza a tale settore, che sta soffrendo.
2022-07-13	FdI	DeCarloLuca	Anche quello della crisi idrica è un grosso problema, perché l'85 per cento delle produzioni agroalimentari deriva proprio da colture irrigue. Ricordo che l'utilizzo dell'acqua per usi agricoli supera il 60 per cento, mentre quello di industria ed energia è del 25 per cento e l'uso civile - come citava giustamente il collega La Pietra - è tra il 10 e il 15 per cento. Tra l'altro, in un momento come questo di transizione ecologica presunta o comunque iniziata, la risorsa acqua rappresenta il 40 per cento dell'energia green di questa Nazione. Ma, proprio a causa della siccità, sono stimate perdite o comunque diminuzioni di energia di un altrettanto 40 per cento, ponendo quindi un problema di tipo non solo irriguo alle colture, ma anche energetico. Lo dico, tra l'altro, da sindaco di un Comune rivierasco, un Comune che ha una porzione di lago per la quale si evince annualmente la difficoltà a far combaciare tutte le esigenze sotto il profilo idrico: quella industriale, quella turistica, quella alimentare e quella agricola. Ogni anno i laghi di montagna sono fortemente penalizzati da una forma di prelievo, un po' per l'agricoltura e un po' per l'energia, a dimostrazione di come la coperta sia già corta durante gli anni normali e non solamente durante gli anni della crisi. Ha citato giustamente prima il Ministro il 2003, il 2007 e il 2017, quasi un piano quinquennale, che invece da noi in realtà manca, anche perché negli ultimi vent'anni la siccità, o meglio i problemi legati alla siccità hanno creato danni per circa 15 miliardi. Oggi c'è il balletto in merito al costo del problema idrico del 2022: il Ministro cita 3 miliardi, qualcuno 4,5 miliardi, ma insomma è di questo ordine, con settori penalizzati molto più di altri; si pensi alle condizioni del riso nel Biellese e nel Vercellese, ma anche nel delta del Po. Prodotti come il riso Carnaroli, l'Arborio e altri rappresentano chiari esempi non solo di eccellenza, ma anche di biodiversità, la cui valorizzazione e cura rappresentano uno degli obiettivi che ci siamo posti, per finalità non solo ambientali, ma anche economiche, per valorizzare cioè quei prodotti che non sono replicabili in un'altra parte del mondo. Il problema è ampio e la premessa che ho fatto lo dimostra, ma lo dimostrano anche i tanti interventi dei colleghi che mi hanno preceduto e, soprattutto, quello del Ministro. Quindi, fatte le premesse, bisognerebbe anche riuscire a dare concretezza alle possibili operazioni che dovremmo fare per cercare quantomeno di lenire la situazione: su 4,5 miliardi circa del PNRR solo 400 milioni sono dedicati ai nuovi invasi, che a detta di tanti operatori, comprese le grandi associazioni di categoria e le associazioni agricole, rappresenterebbero un buon inizio per fare in modo non solo di avere acqua sempre disponibile, ma addirittura di invertire quella tendenza che vede l'Italia clamoroso fanalino di coda rispetto a quelle Nazioni che riescono a utilizzare le acque. Il Veneto addirittura, la mia Regione, è quella che ha la capacità di recuperare l'acqua solo al 5 per cento, addirittura 7 punti sotto la media nazionale. E questo è un grandissimo problema, soprattutto per una Regione a forte vocazione agricola. Poi ci sono i milioni destinati all'ammodernamento e all'efficientamento degli impianti di irrigazione. Negli ultimi anni sono stati gli imprenditori agricoli a fare innovazione su questi sistemi. È anche vero che nella nostra Nazione esistono non solo i grandi imprenditori agricoli: esiste anche una galassia di piccoli imprenditori che magari non riescono, per la dimensione della loro azienda, ad accedere a questo tipo di contributo e, quindi, a migliorare la loro efficienza. Tutto questo lo dico perché in Italia esistono già 526 dighe e 20.000 piccoli invasi. Tuttavia, nonostante un tale dispiegamento di forze e realtà, la media nazionale delle acque che vengono trattenute è pari solo all'11 per cento. Signor Ministro, secondo me dovrebbe cercare di battere un po' i pugni in Europa per riuscire ad aumentare le risorse del Next generation EU e ottenere una maggiore flessibilità riguardo gli aiuti di Stato. Infatti, tra il de minimis e altre questioni, gli agricoltori, nonostante possano beneficiare di determinati contributi, non arrivano poi a metterli realmente a terra. In una Nazione, poi, con un'esposizione sulle coste così grande, c'è poi da contrastare il cuneo salino, ossia il fenomeno per cui all'interno dei nostri fiumi entra per 20 chilometri acqua salata, privando così la capacità di irrigazione delle terre che si trovano vicino a quell'acqua di una forte componente numerica. Dovremmo quindi implementare la costruzione di barriere antisale, prendere in considerazione - finalmente - i dissalatori e capire, attraverso gli studi delle Nazioni che già li hanno fatti, se è oggi conveniente e quale sarà il prezzo che dovremo pagare per avere l'acqua dolce attraverso l'utilizzo dell'acqua salata. Ci sono esperimenti in questo senso. In Israele lo fanno da tempo e lì la diplomazia dovrebbe lavorare per avere a disposizione quella tecnologia che oggi non abbiamo e affinché ci si renda conto, con un calcolo matematico, se ciò sia fattibile o meno. Tutti i colleghi si sono soffermati sull'agricoltura di precisione. Dobbiamo riuscire ad arrivare a spendere meno e a coltivare di più. Dobbiamo aumentare la produzione - e non diminuirla, come vorrebbe la Farm to fork - ma con minore spesa. La transizione ecologica si fa attraverso il miglioramento tecnologico e non attraverso la decrescita felice. Un altro passaggio importante è il recupero dell'acqua piovana. Non possiamo immaginare questa Nazione senza un serio programma di recupero di acqua piovana. Signor Ministro, le abbiamo messo sul tavolo tante proposte, alcune delle quali sono già nella sua agenda. Lei, differentemente da noi, ha la possibilità di metterle a terra. Lo faccia non per lei o per questo Governo, ma per l'interesse della Nazione.
2022-07-13	FdI	LaPietraPatrizioGiacomo	Questo non è l'atteggiamento giusto che deve avere la politica. I piani e i progetti ci sono, ma bisognerebbe cercare di applicarli. Le faccio qualche esempio, ma non prima di una breve nota. Nella bozza di decreto che è circolata (non sappiamo se è quella definitiva, perché ormai siamo in un caos tale per cui è oggettivamente difficile fare ogni tipo di previsione) si faceva riferimento anche a un commissario, che lei ha citato nel suo ragionamento. Il commissario è una figura utile se ha la possibilità di operare, ma non basta solamente questo. Occorre anche un piano nazionale che individui il fabbisogno di acqua, le strutture necessarie al sistema Paese e, in un quadro nazionale, le specificità di ogni singolo territorio. Infatti, come ben sa, quasi il 90 per cento del consumo di acqua nazionale è assorbito dall'agricoltura, dall'industria e dalla produzione di energia elettrica. Solamente il 10 per cento riguarda l'acqua potabile (su cui dopo farò una piccola nota).
2022-07-13	M5S	LAbbatePatty	I nodi vengono al pettine, perché da tempo come MoVimento 5 Stelle abbiamo parlato, specie in 13ᵃ Commissione, del bisogno di cambiare rotta. Il cambiamento climatico è reale e stiamo vivendo sulla nostra pelle i danni causati da un modello economico sbagliato. Per questo la transizione ecologica dev'essere qualcosa di reale, non uno slogan. È quindi importante prenderne coscienza, cavalcare il problema e portare avanti soluzioni reali. Cosa succederà al ciclo idrogeologico con i cambiamenti climatici ci viene detto dall'ISPRA. Nel breve periodo, se continuiamo a non evitare di porre un limite alle emissioni di gas serra, avremo la diminuzione della risorsa idrica di un altro 10 per cento, mentre nel lungo periodo parliamo del 40 per cento, fino ad arrivare al 90 per cento per le Regioni del Sud, se non ci impegniamo a frenare il cambiamento climatico. Il riscaldamento globale intensifica anche la frequenza degli episodi di siccità con le ondate di calore, perché da uno studio emerge che i due fenomeni vanno insieme; pertanto, un clima contemporaneamente caldo e secco, come quello che stiamo avendo adesso e che avremo in seguito, porterà delle conseguenze su tutta la comunità: incendi boschivi, moria di alberi e perdite di raccolto. Alla siccità e al cambiamento climatico dobbiamo collegare anche un altro fenomeno, cioè lo scioglimento dei ghiacciai, perché quanto è successo sulla Marmolada è collegato a questo. Noi abbiamo un problema di risorse idriche e in questi ultimi mesi abbiamo sforato con la temperatura: per sette volte si è superato il valore di 10 gradi, con una punta massima di 13,1 gradi il 20 giugno. Abbiamo perso fin troppo tempo non solo per salvare il nostro pianeta, ma a quanto pare anche per tutelare la salute dei cittadini. Abbiamo infatti notato che le due realtà sono collegate, perché, se cresce il disastro ambientale, cresce e aumenta il disagio sociale e le due cose sono collegate. Quanto alle soluzioni che ci auguriamo saranno inserite in un decreto-legge, per esempio occorre sicuramente una forte spinta per l'economia circolare dell'acqua: il riutilizzo dell'acqua reflua. L'Autorità di regolazione per energia, reti e ambiente (ARERA) afferma che il 23 per cento di reflui possono essere utilizzati per il riuso; finora ne abbiamo utilizzato solo il 4 per cento. Anche i dati di Utilitalia, la federazione che riunisce le aziende operanti nei servizi pubblici dell'acqua, dell'ambiente, dell'energia elettrica e del gas, parlano di 9 miliardi di metri cubi all'anno che potremmo utilizzare; noi abbiamo 18.140 impianti di depurazione, di cui 7.781 dotati di trattamento secondario avanzato, che si potrebbero potenziare per renderli idonei alla produzione di acqua affinata per il riuso, quindi per l'agricoltura, per certe tipologie di raccolti, e anche per le industrie. Poi abbiamo l'utilizzo di tecnologie per il risparmio idrico. Possiamo arrivare a ridurre gli sprechi fino al 43 per cento. Anche il ministro Patuanelli ci ha parlato dell'agricoltura di precisione, che è importantissima per poter iniziare a ridurre gli sprechi d'acqua. Dobbiamo effettuare interventi quali l'aumento della capacità di accumulo degli invasi, dare priorità ai territori, costruire reti di piccoli invasi per lo stoccaggio dell'acqua piovana, impermeabilizzare le cave dismesse e costruire strutture per canalizzare le acque. Abbiamo parlato, appunto, della rete idrica nazionale, che presenta veri problemi. L'Istat ci dice che, per ogni 100 litri di acqua inseriti negli acquedotti, ne vanno persi 42. Riportiamo il discorso anche sulla decarbonizzazione, che è necessaria, altrimenti non possiamo andare avanti. Dobbiamo ridurre l'emissione di CO₂, di metano e di gas fluorurati, abbandonare i combustibili fossili e puntare sulle rinnovabili e sul risparmio energetico: quindi bioedilizia, ecobonus al 110 per cento e comunità energetiche. Signor Presidente, dobbiamo rivedere anche i nostri usi e consumi della risorsa acqua, che è risorsa indispensabile per la nostra vita e per la vita sulla terra. Nel decreto-legge di fine luglio, quindi, ci auguriamo di trovare, oltre ai fondi necessari per affrontare l'emergenza idrica, norme per rafforzare i Ministeri e consolidare interventi in un'ottica che sia sistemica, ma soprattutto con una governance in grado di effettuare prevenzione, mitigazione e adattamento al climate change, alla siccità e alla gestione della risorsa acqua. PRESIDENTE. È iscritta a parlare la senatrice Donno. Ne ha facoltà.
2022-07-13	M5S	LAbbatePatty	Signor Presidente, dalle valutazioni effettuate dall'Istituto superiore per la protezione e la ricerca ambientale (ISPRA) emerge un quadro veramente molto critico sul tema della gestione dell'acqua e della siccità. Il Paese paga quindi, da una parte, quell'acqua che non abbiamo avuto per l'assenza delle piogge e della neve, ma a questo c'è da aggiungere il livello di dispersione delle acque utilizzate dagli enti locali. La siccità è quindi purtroppo un motore della desertificazione e del degrado dei territori, ma anche dell'instabilità sociale. I settori economici più colpiti sono l'agricoltura, che è al primo posto, ma sicuramente ci sono anche la produzione di energia, l'industria e l'approvvigionamento idrico per le abitazioni (pensiamo ai cittadini).
2022-07-13	M5S	PatuanelliStefano	Alle Autorità di distretto dei bacini idrografici spettano invece compiti di pianificazione delle risorse idriche su vasta scala. C'è poi una competenza dell'Autorità di regolazione per energia reti e ambiente, l'ARERA, sulle regolazioni e c'è una competenza regionale e degli enti locali su bacini di scala inferiore. È evidente dunque una frammentazione di competenze che non ha mai agevolato gli investimenti e l'attuazione di un piano di investimento che il nostro Paese ha sempre avuto.
2022-07-13	M5S	PatuanelliStefano	Su questo vorrei fare una breve premessa generale rispetto al tema che stiamo affrontando nell'emergenza, ovvero la proposta che da più parti giunge di nomina di un commissario straordinario. A mio avviso, il commissario serve se si tratta di una struttura nuova che funziona, che ha competenze, capacità economica di spesa e in qualche modo la possibilità di intervenire realmente; altrimenti credo sia più giusto, visto che servono programmazione e pensare al medio-lungo periodo, creare una struttura ad hoc presso la Presidenza del Consiglio dei ministri, perché non possiamo pensare che decretare lo stato d'emergenza e nominare un commissario risolvano di fatto il problema. Il problema si risolve se il commissario poi ha la capacità e viene messo nelle condizioni di poter operare. Analizziamo però il contesto nel quale ci stiamo muovendo, perché già a partire dal mese di gennaio sono emersi segnali di allarme per la stagione irrigua a causa dell'assenza di significative precipitazioni invernali. I dati dell'Istituto di scienze dell'atmosfera e del clima del CNR hanno confermato per il 2022 precipitazioni dimezzate rispetto alle medie del periodo, valore che ha raggiunto percentuali tra il -50 e il -60 per cento nelle Regioni del Nord-Ovest. Il fenomeno siccitoso che ha da prima colpito l'Italia del Nord, in particolare il distretto idrografico del fiume Po, si è progressivamente esteso verso il Centro e il Sud del Paese, soprattutto a causa delle temperature record. Secondo quanto emerso nelle ultime riunioni degli osservatori distrettuali, si confermano scenari di severità idrica alta per i distretti del fiume Po, delle Alpi orientali e dell'Appennino settentrionale e uno scenario di severità idrica media con trend in peggioramento per il distretto dell'Appennino centrale. Le scarse piogge di fine giugno hanno contribuito in parte minima ad attenuare la situazione, ma in alcuni casi le precipitazioni si sono rivelate addirittura dannose perché accompagnate da venti forti e grandine. L'anno in corso è anche caratterizzato dalle temperature record che hanno contribuito in maniera rilevante a comporre il quadro emergenziale. Assistendo all'attuale emergenza, dobbiamo riconoscere che siamo ormai abituati ad assistere ciclicamente a fenomeni siccitosi preoccupanti: simili situazioni si sono susseguite nel 2003, nel 2007, nel 2012, nel 2017 e adesso nel 2022; quindi sostanzialmente ogni quinquennio abbiamo un fenomeno siccitoso di una tale portata. È però evidente che, di volta in volta, il fenomeno si presenta con maggiore intensità e con conseguenze sempre più devastanti. ISPRA ha comunicato pochi giorni fa che il valore medio anno di risorsa idrica disponibile per l'ultimo trentennio 1991-2020 si è ridotto del 19 per cento rispetto a quello del trentennio 1921-1950. Preoccupano di più le proiezioni fornite da ISPRA per il prossimo futuro: tenuto conto dei cambiamenti climatici in atto, si prevede a livello nazionale una disponibilità della risorsa idrica in riduzione dal 10 al 40 per cento. L'Osservatorio sulla siccità del CNR ha recentemente sottolineato come il settore agricolo continui a soffrire, con il 40 per cento delle superfici irrigate e le risaie soggette a siccità severa estrema non solo da inizio anno, ma da ben dodici mesi. L'esiguità di riserve idriche, dovuta sia alla mancanza di precipitazioni, sia alla mancanza di riserva nivale cumulata a monte, ha condotto gli operatori del settore agricolo, compresi i consorzi di bonifica e irrigazione, ad affrontare una situazione precaria sin del mese di marzo. La penuria idrica del fiume più importante d'Italia, il Po, sta interessando oltre un terzo della produzione agricola nazionale. La carenza di acqua ha anche ridotto le rese nelle coltivazioni seminate nell'autunno scorso quali frumento, orzo e loietto. Occorre inoltre evidenziare che la crisi idrica è intervenuta in un contesto economico già critico, con le aziende provate dai pesanti incrementi di costi produttivi derivanti dal conflitto in Ucraina. Sostenere con ogni mezzo cittadini e imprese tutelando il nostro territorio rappresenta l'obiettivo primario in questo periodo di nuove grandi difficoltà. Nella seduta del Consiglio dei ministri dei 4 luglio abbiamo deliberato la dichiarazione dello stato di emergenza fino al 31 dicembre di quest'anno per Emilia-Romagna, Friuli-Venezia Giulia, Lombardia, Piemonte e Veneto. Lo stato di emergenza è volto a fronteggiare con strumenti di protezione civile, con mezzi e poteri straordinari, la situazione in atto con interventi di soccorso e assistenza alla popolazione interessata e a ripristinare la funzionalità dei servizi pubblici e delle infrastrutture e reti strategiche. Lo stato di emergenza potrebbe prossimamente essere esteso anche ad altre Regioni che hanno già presentato o stanno presentando richiesta, tra cui Lazio, Umbria, Liguria e Toscana. È evidente che non basta - come dicevo prima - decretare lo stato di emergenza, ma bisogna lavorare per incrementare non solo la nostra capacità di realizzare gli interventi infrastrutturali necessari, ma anche per sostenere in questo momento i produttori. Per questo motivo, nel decreto-legge che lo stesso Presidente del Consiglio ha annunciato che verrà proposto in Consiglio dei ministri a fine luglio, bisogna prevedere misure di sostegno dei lavoratori e delle imprese. Alcune disposizioni urgenti per affrontare l'emergenza idrica saranno contenute in quel testo. Riteniamo non più rinviabili il rafforzamento del coordinamento e gli interventi strutturali volti alla mitigazione dei danni derivanti dal fenomeno della siccità e al potenziamento e all'adeguamento delle infrastrutture idriche. Prima della ricerca di nuove risorse abbiamo bisogno di consolidare e razionalizzare l'insieme degli interventi già attivati in un'ottica di sistema, perché troppo spesso ci troviamo di fronte a iniziative virtuose, ma isolate e frammentate, non inserite in un quadro organico. Nell'ambito del decreto-legge siccità proporremo, quindi, l'introduzione di norme volte a rafforzare le strutture dei singoli Ministeri per la gestione degli interventi previsti nel Piano nazionale di ripresa e resilienza sul tema idrico, nonché a istituire un fondo destinato a finanziare la fase di progettazione delle strutture irrigue del Paese, e citerò poi la misura del Piano nazionale di ripresa e resilienza sulle infrastrutture irrigue. Nel confronto con i consorzi di bonifica abbiamo visto che vi sono zone del Paese dove la capacità progettuale è prossima allo zero e intere aree prive di un progetto cantierabile nei tempi e nei modi previsti dal PNRR. Tra le misure rivolte specificatamente al settore agricolo proporrò anche il rifinanziamento del Fondo di solidarietà nazionale, che oggi ha una dotazione residua di 13 milioni di euro - ovviamente insufficiente ad affrontare il tema del risarcimento dei danni che gli agricoltori stanno patendo - al fine di indennizzare le aziende agricole che all'insorgere dell'emergenza non beneficiavano della copertura recata da polizze assicurative a fronte del rischio siccità. Si tratta di un intervento necessario in questo quadro emergenziale e tenuto conto dell'attuale sistema nazionale di gestione del rischio in agricoltura, ancora fortemente basato sugli interventi ex post. Ma voglio sottolineare - e tornerò dopo sul tema - che ci stiamo adoperando per cambiare questo tipo di approccio. Sin dall'inizio del mio mandato stiamo lavorando, assieme alle strutture del Ministero, per rinnovare gli strumenti di gestione del rischio - come ben sa quest'Assemblea - disponibili per gli agricoltori, anche attraverso l'istituzione di un nuovo fondo mutualistico nazionale che sarà attivo già dal 1° gennaio 2023, del quale poi vi darò qualche dettaglio in più. L'ultimo rapporto Istat sull'acqua, pubblicato a marzo, indica che le perdite del nostro sistema idrico corrispondono ancora al 36,2 per cento (dato del 2020); la perdita giornaliera per chilometro di rete è pari a 41 metri cubi, per un totale di 0,9 miliardi di metri cubi in un anno. Non dimentichiamo che in più di un capoluogo su tre si registrano perdite totali superiori al 45 per cento, con punte che toccano il 70 per cento; il che credo che non sia accettabile in uno Stato civile. Inoltre, un dato preoccupante è la scarsa capacità di stoccaggio dell'acqua piovana, che in Italia ammonta a circa l'11 per cento, nel senso che captiamo circa l'11 per cento dell'acqua piovana. I dati ci dicono, quindi, che le direzioni per intervenire sono le seguenti: aumentare la capacità di stoccaggio dell'acqua, ammodernando gli invasi di stenti e realizzando opere nuove a livello territoriale e aziendale; rinnovare e rendere efficiente la rete idrica, riducendo le perdite e garantendo un monitoraggio puntuale degli usi; promuovere un uso razionale della risorsa idrica nel settore agricolo e industriale, privilegiando le tecniche di agricoltura di precisione supportate dal pacchetto Transizione 4.0; sensibilizzare anche i cittadini a un uso responsabile dell'acqua quale bene comune da preservare per le generazioni future. Sul tema degli investimenti sul sistema idrico dobbiamo però dire che è stato fatto molto negli ultimi anni e mi riferisco a un periodo ovviamente ben più ampio del mio mandato, e non voglio prendermi quindi assolutamente meriti rispetto agli investimenti che adesso citerò e che dimostrano anche la portata di ciò che si sta facendo. Anche alla luce dei dati precedentemente richiamati, è evidente che la carenza idrica non ha più un carattere di straordinarietà, ma è ormai un fattore ricorrente, uno dei temi costantemente inclusi nelle politiche nazionali. Per quanto riguarda il comparto agricolo, già da tempo il Ministero si è attrezzato a farvi fronte con una strategia nazionale su risparmio idrico, tutela territoriale e lotta al dissesto idrogeologico. È un programma di lungo periodo, volto a promuovere investimenti per la riduzione dei rischi in agricoltura connessi alla scarsità idrica. L'obiettivo degli interventi previsti dalla strategia è quello di promuovere un utilizzo sempre più efficiente dell'acqua, garantendo una maggiore e più costante disponibilità di acqua per l'irrigazione. Riducendo i prelievi si contribuisce inoltre al raggiungimento dei target fissati dalla direttiva quadro sulle acque e dall'uso sostenibile dell'acqua in agricoltura. Migliorare la gestione dell'acqua significa anche garantire la corretta quantificazione dei volumi irrigui e per tale ragione gli enti irrigui sono tenuti ad aderire al Sistema informativo nazionale per la gestione delle risorse idriche in agricoltura (SIGRIAN) e a trasmettere i dati di prelievo e utilizzo. Il potenziamento delle infrastrutture idriche può avvenire sia a monte, sui grandi accumuli delle reti di adduzione idrica - così come pure nella realizzazione di una rete capillare di piccoli invasi - sia a valle, sulle reti di distribuzione. Nel complesso, nel periodo 2018-2022, sono stati investiti circa 1,24 miliardi di euro per il finanziamento di 169 progetti irrigui in capo a 135 beneficiari mediante il Programma di sviluppo rurale nazionale, il Fondo per lo sviluppo e la coesione e il Fondo per il rilancio dello sviluppo infrastrutturale del Paese. È chiaro che ciò non è bastato, ma non si può dire che non sia stato fatto nulla rispetto al tema. L'attuazione della strategia di efficientamento del sistema irriguo è sostenuta anche grazie alle ulteriori risorse messe a disposizione dal Piano nazionale di ripresa e resilienza; nella componente M2C4 è prevista una dotazione di 880 milioni di euro, di cui 520 per progetti nuovi e 360 per progetti già avviati con risorse nazionali. Gli interventi proposti puntano ad aumentare la resilienza dell'agrosistema irriguo ai cambiamenti climatici, con particolare riferimento agli eventi siccitosi, con l'intento di migliorare la gestione della risorsa idrica, ridurre le perdite, favorire la misurazione e il monitoraggio degli usi sulle reti collettive, presupposto per la quantificazione dell'acqua effettivamente utilizzata. Per l'attuazione degli interventi è prevista una timeline stringente per poter garantire l'appalto dei lavori entro il 2023 e la loro realizzazione entro il 2026. L'avanzamento della misura è in linea con le tempistiche previste. A settembre 2021 è stato pubblicato l'elenco dei progetti ammissibili, mentre entro settembre di quest'anno saranno emanati i decreti di concessione a seguito dell'accertamento dei requisiti di ammissibilità dichiarati dai beneficiari in fase di candidatura dei progetti. Gli investimenti finanziati dal Mipaaf si pongono ad integrazione e accompagnamento degli interventi di efficientamento e di messa in sicurezza delle infrastrutture idriche primarie, gestiti da altri Ministeri nell'ambito della stessa Componente del PNRR (M2C4), con una dotazione di 2 miliardi di euro. Al tema dell'acqua il PNRR dedica grande rilevanza con uno stanziamento di 4,38 miliardi di euro, finalizzati a garantire la gestione sostenibile delle risorse idriche lungo l'intero ciclo e il miglioramento della qualità ambientale delle acque interne e marittime di competenza del Ministero della transizione ecologica. Con una procedura del tutto analoga a quella utilizzata per l'investimento del PNRR, potranno essere prossimamente finanziati, grazie alle risorse stanziate dalla legge di bilancio 2020, altri 440 milioni di euro di interventi dal 2022 al 2027. Complessivamente, dal 2018, circa 2,2 miliardi di euro di fondi nazionali ed europei sono già stati assegnati o stanno per essere assegnati dal Mipaaf, per interventi sulle infrastrutture irrigue. Il Ministero ha, inoltre, collaborato attivamente con il Ministero delle infrastrutture e della mobilità sostenibili alla redazione del Piano nazionale idrico, contribuendo a definire le priorità di intervento e di conseguenza i criteri di scelta degli interventi, che verranno applicati anche per la programmazione 2020-2029. L'emergenza idrica in corso dimostra la necessità di ulteriori investimenti per i prossimi anni, con particolare attenzione al potenziamento delle infrastrutture di stoccaggio, valutando il ricorso a fonti idriche non convenzionali, come ad esempio il riutilizzo delle acque reflue. In linea con quanto proposto dall'Associazione nazionale dei consorzi di bonifica e irrigazione, è importante anche incentivare la creazione di opere di accumulo di media entità e a carattere interaziendale, che possono svolgere molteplici funzioni anche ambientali sul territorio, oltre che autosostenersi dal punto di vista energetico con l'interazione della gestione idrica e la produzione di energia da fonti rinnovabili. Ritengo inoltre che gli strumenti che abbiamo messo a disposizione dalla legge di bilancio 2019 e il credito di imposta per l'agricoltura 4.0 stiano avendo grande successo anche per la capacità di investimento delle aziende in ordine all'agricoltura di precisione e a tutti quegli strumenti che possono portare a una migliore gestione della risorsa idrica e a un suo minore utilizzo. Con l'agricoltura di precisione e l'irrigazione a goccia si può risparmiare per alcune colture fino al 75 per cento di acqua rispetto a una modalità di irrigazione tradizionale. Un'ulteriore misura nel Piano nazionale di ripresa e resilienza sulla meccanizzazione prevede 400 milioni di euro di interventi a fondo perduto per la sostituzione del cosiddetto parco macchine agricolo. Una parte di tali risorse può essere utilizzata dalle imprese per acquistare componenti di agricoltura di precisione con il medesimo effetto che citavo prima. Per quanto riguarda il tema della gestione del rischio - come dicevo - dobbiamo concentrare la nostra attenzione su un intervento che stiamo portando avanti - credo - con grande soddisfazione e che servirà ad aumentare la competitività delle imprese agricole rispetto ai fenomeni climatici estremi come la siccità. In quest'ambito - come già più volte richiamato in diversi interventi anche in quest'Aula - non possiamo affrontare il tema solo nella logica dell'intervento ex post, con indennizzi che arrivano quando il danno si è già verificato. Il Ministero delle politiche agricole alimentari e forestali sta lavorando per riorientare e rafforzare le strategie di gestione del rischio, con l'obiettivo di offrire maggiori strumenti per fronteggiare le nuove sfide derivanti dai cambiamenti climatici. E la siccità fa parte dei rischi climatici con cui un agricoltore ormai deve fare i conti in maniera sistematica. Già oggi le aziende agricole possono stipulare polizze assicurative agevolate anche per la siccità, con un contributo statale fino al 70 per cento della spesa premi sostenuti. Ma è evidente che, da un lato, i prodotti assicurativi non sono particolarmente attivi e, dall'altro, c'è una resistenza da parte del mondo agricolo in alcune zone del Paese ad assicurarsi. Al fine di potenziare l'attuale sistema, il Mipaaf si è attivato con interventi ad hoc nell'ambito della riforma della PAC e nell'ultima legge di bilancio. All'interno del Piano strategico nazionale abbiamo tracciato una linea con una previsione di realizzazione di un fondo di mutualizzazione e con uno strumento di polizze index based. Grazie alla nuova PAC, gli ordinari strumenti di gestione del rischio sono stati potenziati attraverso il Fondo mutualistico nazionale. In questo modo, lo strumento dell'assicurazione agevolata sarà affiancato dal Fondo mutualistico, finanziato con il 3 per cento dei pagamenti diretti e con le risorse che saranno rese disponibili attraverso uno specifico intervento cofinanziato dello sviluppo rurale. Attiveremo quindi risorse per circa 700.000 agricoltori che percepiscono pagamenti diretti della PAC contro danni catastrofali che ammontano mediamente a oltre 600 milioni di euro. Complessivamente, a partire dal 2023, avremo un pacchetto di interventi per la gestione del rischio del valore complessivo di quasi 700 milioni di euro all'anno. Per raggiungere tale provvista finanziaria, nella manovra di bilancio 2022 abbiamo provveduto a integrare il cofinanziamento nazionale del Fondo europeo agricolo per lo sviluppo rurale (FEASR) appostando risorse complessivamente pari a 891,5 milioni di euro. Credo che il sistema produttivo agricolo e agroalimentare in questo momento sia sottoposto a molti stress, legati all'aumento del costo dei fattori della produzione, dell'energia, della mangimistica, dei fertilizzanti, dell'acquisto di materie prime per l'alimentazione animale. A questo si aggiunge la complessità legata agli eventi atmosferici in corso e, quindi, al fenomeno della siccità. È nostro dovere, nel prossimo decreto-legge, prevedere sia interventi strutturali che interventi immediati di ristoro dei danni che l'agricoltura sta patendo.
2022-07-13	PD	FerrariAlan	Come si sa, il grosso delle acque disponibili è stoccato negli invasi idroelettrici. Bisogna scegliere: molta meno acqua per la produzione di energia, se questa è la strada - io penso di sì -; molta più acqua per l'uso irriguo.
2022-07-13	PD	FerrariAlan	Commissario o coordinamento istituzionale che sia - trovo le sue parole ragionevoli, Ministro - qui non esistono separazioni di competenze di fronte a questa tragica situazione. Non esistono soluzioni per l'agricoltura, per l'ambiente, per l'energia o per la tenuta economica e sociale con verticali iniziative dei singoli Ministeri: o insieme o niente. Penso sia questo l'approccio che serve.
2022-07-13	PD	TariccoMino	Siamo di fronte a una situazione - gli interventi che mi hanno preceduto lo hanno reso evidente - che presenta i caratteri della drammaticità per la pesantezza della crisi che la nostra agricoltura si trova a dover affrontare. Anzitutto, c'è da considerare l'impatto sulle colture: moltissimi raccolti non arriveranno a completare il processo di maturazione; molti raccolti già effettuati hanno avuto perdite dal 20 al 40 per cento, ragion per cui avremo un impatto pesantissimo sulla tenuta dei conti e della qualità delle nostre aziende agricole. Inoltre, anche indirettamente, c'è un aumento di costi pesantissimo legato ai costi dell'energia per l'irrigazione. Infine - come è emerso anche negli ultimi giorni nelle audizioni - registriamo la crescente incisività di svariate malattie causate da moltissimi parassiti che, paradossalmente, con l'innalzamento delle temperature, hanno un impatto più pesante sulle colture e, quindi, creeranno ulteriori e maggiori danni.
2022-07-13	PD	VerducciFrancesco	Signor Presidente, voglio ringraziare il senatore Gasparri, il senatore Zanda, tutti coloro che hanno firmato questa mozione, e il ministro Franceschini per il suo intervento. Sostenere le sale cinematografiche significa sostenere il cinema e sostenere il cinema italiano significa sostenere il nostro Paese. Il cinema è l'immaginario dell'Italia nel mondo, è un volano economico fondamentale, è il lavoro di migliaia di professionisti incredibili, è forza morale e culturale, che contribuisce a fare dell'Italia un grande Paese, ovunque amato e desiderato. Il cinema nasce in sala. Senza la sala il cinema non è più se stesso, perché perde la sua magia e la sua funzione sociale. Oggi, al tempo in cui è possibile vedere un film su qualunque dispositivo portatile, in ogni momento, situazione e luogo, le sale cinematografiche fanno fatica a sopravvivere. È una crisi che però in realtà c'era già prima di questa rivoluzione tecnologica e che ha a che fare con il legame tra il pubblico e il cinema italiano, che va riconquistato. È una crisi che si è ingigantita enormemente durante la pandemia e a causa dello strapotere dello streaming. C'è un mercato completamente sbilanciato a favore delle piattaforme digitali e la politica ha il dovere di intervenire. Noi abbiamo il dovere di intervenire con urgenza. Servono regole urgenti, innanzitutto per tenere più tempo i film in sala. Per tale ragione chiediamo un decreto ministeriale che stabilisca questo lasso di tempo e che esso si avvicini il più possibile a centottanta giorni, in modo che sia solido e necessario. Chiediamo interventi contro la pirateria informatica e interventi per rafforzare misure che stanno funzionando in maniera straordinaria: il tax credit per la distribuzione e la produzione, con più risorse e nuovi criteri. Serve aiutare gli esercenti, sui quali si scarica l'esplosione dei prezzi dell'energia e dei costi di funzionamento. Soprattutto, Presidente, è necessario aiutare le fasce più deboli della popolazione, quelle più colpite dalla crisi, che altrimenti saranno costrette, come già avviene, a rinunciare alla cultura, al teatro e al cinema.
2022-07-14	FI	BerniniAnnaMaria	Quindi, non faremo i capricci su un decreto che si chiama, non a caso, aiuti e che prevede aiuti per quasi 20 miliardi di euro a favore delle famiglie, per pagare le bollette e per aiutarle a contenere l'extracosto dei generi alimentari, e a favore delle imprese, per continuare a produrre. A parte i vostri giochi di palazzo, cari amici dei 5 Stelle, c'è un mondo imprenditoriale che sta smettendo di produrre, perché l'energia costa troppo cara.
2022-07-14	FI	DalMasFranco	Signor Presidente, dire che siamo in un momento particolare di questa legislatura, quasi epigonale, mi pare che sia fuori discussione. Oggi discutiamo o dovremmo discutere di un decreto-legge che comunque finanzia per il 2022, cioè per l'anno in corso, più di 20 miliardi; sono 20 miliardi di aiuti alle persone, alle famiglie e alle imprese. Ci sono provvedimenti che contengono un sostegno a chi percepisce un reddito modesto, ci sono provvedimenti che prevedono un abbattimento del costo del terzo trimestre delle bollette, conseguente al caro energia. Si tratta quindi di un insieme di provvedimenti che trova la propria fonte in circa 6 miliardi e mezzo, che praticamente è il valore complessivo dell'extraprofitto che le imprese produttrici o che gestiscono l'energia hanno ricavato in questo momento dovuto alla particolare, singolare e drammatica vicenda che stiamo vivendo in Europa e nel mondo. Tale vicenda vede un Paese in guerra, un Paese illegittimamente invaso, e vede tutta la drammaticità di ciò che è successo da parte di una non democrazia, di una democratura che si impone con forza e violenza nei confronti di un popolo libero.
2022-07-14	FI	DamianiDario	Quanto all'energia vi è l'impulso alle rinnovabili e l'aiuto agli enti locali. Ma ci siete sul territorio?
2022-07-14	FI	FerroMassimo	Per quanto riguarda l'Italia, nel 2021 l'economia è andata bene, la produzione è rimbalzata al +6,6 per cento, ma nella seconda metà del 2021 l'aumento dei prezzi dei fattori di produzione e i colli di bottiglia dal lato dell'offerta hanno iniziato a pesare sulle attività industriali, aggiungendosi ad un rapido e incontrollato aumento dei prezzi dell'energia che ha intaccato il potere d'acquisto delle famiglie e delle fasce più deboli della nostra popolazione. Le previsioni di crescita, quindi, sono molto modeste e l'economia dovrebbe ritornare a crescere in modo più sostenuto forse il prossimo anno, grazie ai fondi finanziati dal Recovery and resilience facility dell'Unione europea. È prevista una crescita del nostro prodotto interno lordo al 2,6 per cento nel 2022, essenzialmente a causa di un trascinamento generato dalla solida crescita del 2021.
2022-07-14	FdI	CalandriniNicola	Passiamo quindi a esaminare velocemente ciò che il provvedimento in esame accoglie con un nome altisonante, un po' come è accaduto per tutti gli altri provvedimenti succedutisi in questi ultimi due anni. Il decreto-legge aiuti suggerisce che vada incontro ai problemi e che magari risolva pure qualche problema agli italiani. Sicuramente abbiamo risolto il problema del ministro Franceschini, che è sempre molto presente nei decreti-legge che vengono approvati, per mantenere il suo staff di collaboratori, cui viene prorogato il contratto; abbiamo aiutato anche i navigator, loro malgrado simbolo del fallimento del reddito di cittadinanza, che si vedono anche loro prorogare contratto e stipendio. Noi non abbiamo nulla contro i navigator, che sono vittime di un sistema che non ha funzionato e che noi evidentemente abbiamo sempre chiesto di poter cancellare. Il provvedimento in esame dà anche un aiuto (e che aiuto) all'INPS: 40 milioni per acquisti di beni e servizi; addirittura ci concediamo anche l'onore di dare un milione di euro a Como per - badate bene - interventi stradali urgenti. In un decreto-legge che dovrebbe affrontare il tema del caro bollette, del caro materiali, di caro energia, diamo un milione di euro di fatto per asfaltare una strada nella provincia di Como. Questa e tante altre mancette elettorali sono contenute nel decreto-legge in discussione e negli altri che si sono succeduti negli ultimi anni. Insomma, una mancetta non la ne neghiamo a nessuno, ma qualcuno ci deve spiegare cosa hanno a che fare i collaboratori di Franceschini, i navigator, l'acquisto di materiale di cancelleria per l'INPS, gli interventi su strade e ambiente con tutto ciò che invece doveva contenere il provvedimento in discussione. Figuratevi se questa maggioranza, che sta pensando solo alla propria sopravvivenza, è in grado di aiutare veramente il popolo italiano. Questo, più che decreto aiuti, doveva chiamarsi decreto ricatti, da parte di forze politiche di una maggioranza che oggi perderà dei pezzi importanti. Probabilmente qualcuno è già in campagna elettorale e di questo noi siamo contenti, ci fa piacere. Anche noi non vediamo l'ora di andare al voto, invece di assistere a questo teatrino impietoso di chi ieri votava la fiducia alla Camera ed oggi, invece, la negherà in questa Aula del Senato. Non è questo il momento delle scenate e dei tristi spettacoli di tristi figuri. Ma del resto, da questo Governo e dalla coalizione che lo sostiene, non potevamo aspettarci nulla di diverso: un miscuglio, un coacervo di forze politiche troppo diverse tra loro per stare insieme era evidentemente destinato a fallire; un compromesso al ribasso che noi abbiamo sempre denunciato. Mentre fuori da questa Aula c'è un Paese che arranca, un Paese in difficoltà che cerca di uscire da questa crisi economica fatta di inflazione, caro energia, caro bolletta, caro carburante, questo Governo e questa maggioranza litigano, pongono veti, discutono del reddito di cittadinanza e di cannabis, dimenticando che questo Paese è in braghe di tela e che sta facendo leva solo sulle proprie braccia per potersi risollevare. Non siete stati capaci di mettervi d'accordo neanche tra di voi. Siete un'armata Brancaleone, legati solo al potere e al tirare a campare. Avete utilizzato la nobiltà dell'emergenza e della solidarietà nazionale per fare interessi di potere soltanto vostri. Avete abbandonato questo Paese a sé stesso in maniera colpevole e strumentale. Siete responsabili, dinanzi agli italiani, di non aver saputo essere classe dirigente nel momento in cui il Paese aveva bisogno di una guida autorevole. Avete trasformato gli aiuti in elemosina. Avete fatto diventare gli italiani dei questuanti. Di questo darete conto al Paese a breve, perché state tirando a campare. È però questione di pochi mesi: siamo arrivati. Il voto è vicinissimo. Noi crediamo che, dopo il voto di oggi, non si possa più parlare di Governo Draghi. La tenuta di questa maggioranza è franata sotto i Diktat di chi ha pensato solo a se stesso e a racimolare qualche consenso politico. Con questo clima di ricatti, di beghe, di liti interne, di tutti contro tutti state tenendo in ostaggio il Paese. Non potevate produrre nulla di buono prima; tantomeno potete farlo oggi, tentando di racimolare qualche voto in più e pensando che fare opposizione a voi stessi vi salvi la faccia e salvi la vostra dignità. Noi ci auguriamo di assistere, tra poche ore, a uno scatto di orgoglio da parte di questa Aula, ad una presa di coscienza di una esperienza che è giunta al capolinea e lo diciamo con tutto il rispetto per il presidente Draghi, la cui autorevolezza, purtroppo, non è stata sufficiente a placare gli appetiti di alcune forze politiche. Oggi, forse, salvo altri clamorosi colpi di teatro, quel famoso e fatidico giorno è arrivato. Mandiamo a casa questo Governo e questa maggioranza fallimentare; basta con i giochi di Palazzo. Confidiamo nella serietà di Draghi, che ha escluso un Draghi- bis, e confidiamo anche nel ruolo del Capo dello Stato, affinché non siano tirati fuori altri conigli dal famoso cilindro. Mentre, infatti, qualcuno pensa al rimpasto pur di tenersi stretta la poltrona, noi diciamo chiaramente che è giunto il momento di voltare pagina e tornare al voto. Torniamo al voto e restituiamo agli italiani l'opportunità di scegliersi un Governo: un Governo forte, che faccia gli interessi della nazione e non gli interessi di qualcuno in particolare. Ognuno di noi oggi potrà votare secondo coscienza, ma state certi che da Fratelli d'Italia non arriverà alcun sostegno, come sempre abbiamo fatto, e che non saremo mai complici di una coalizione tanto deleteria quanto disastrosa per il nostro Paese.
2022-07-14	FdI	CirianiLuca	Noi abbiamo di fronte sfide terribili ed epocali, cui in parte hanno già fatto cenno i colleghi del Gruppo che sono intervenuti. Ricorderò soltanto un dato che è stato rilasciato con l'ultimo bollettino dell'Autorità per l'energia: nell'ultimo anno il prezzo medio della bolletta del gas per le famiglie italiane è salito del 70,7 per cento; la bolletta dell'elettricità da adesso a luglio 2023 salirà del 91,4 per cento. Anch'io sono costretto a fare il quadro geopolitico - oserei dire - della situazione in cui siamo tutti noi coinvolti: c'è la guerra a 700 chilometri dal confine italiano, c'è una difficoltà enorme a garantire l'approvvigionamento del gas, c'è un problema enorme a far uscire il grano sul Mar Nero, c'è il rischio della carestia nei Paesi africani, c'è il rischio concretissimo che la carestia generi nuove ondate migratorie che si aggiungono a quelle già esistenti, c'è il problema dell'inflazione mai così alta dal 1986, c'è una pandemia che non sappiamo ancora se sia alle nostre spalle, c'è una crisi di siccità che mette in ginocchio l'agricoltura. Queste sono tutte le emergenze di cui gli italiani si preoccupano e che gli italiani credono dovrebbero essere al centro dell'azione del Governo.
2022-07-14	LN	ArrigoniPaolo	Concludo dicendo per dire che per il caro energia serve molto di più. Il premier Draghi annunciato per la fine del mese un nuovo intervento con diversi miliardi. Bene: la Lega chiede che sia poderoso
2022-07-14	LN	ArrigoniPaolo	Dicevo che, sul fronte della sicurezza energetica e dell'affrancamento dal gas russo, il Governo e il ministro Cingolani stanno facendo tanto, ma sul fronte del caro energia, stanti le vicende geopolitiche, l'instabilità dei mercati, e la difficoltà di approvvigionamento del gas (in questi giorni abbiamo anche lo stop di fornitura del gas russo attraverso il Nord Stream), e l'abnormità e l'imprevedibilità dei livelli del prezzo del gas, la situazione è preoccupante e temo che per l'autunno si farà drammatica. L'industria non ce la fa più a reggere e soprattutto non ha certezze. Ormai le incognite sugli approvvigionamenti si moltiplicano. Da qualche giorno, alcuni venditori hanno già comunicato alla propria clientela che, stanti i livelli di prezzo dell'elettricità, dal 1° gennaio 2023 rescinderanno i contratti di fornitura. A questo si aggiunge la crescente difficoltà delle grandi aziende nel definire i contratti di fornitura di gas per il prossimo anno termico, dato che i principali operatori, avendo difficoltà a reperirlo sui mercati all'ingrosso, non si impegnano a garantire contrattualmente la consegna del gas.
2022-07-14	LN	ArrigoniPaolo	La Lega, come indicato nella mozione che sarà discussa giovedì prossimo, chiede che vengano prorogate e rafforzate per tutto il terzo trimestre anche le seguenti misure: i crediti d'imposta per gli acquisti di energia da parte delle imprese, ovviamente senza il regime de minimis
2022-07-14	LN	ArrigoniPaolo	Lo scorso 7 luglio, l'Agenzia ha infatti sentenziato, andando, secondo noi, contro un chiaro principio di matrice unionale, che l'aliquota ridotta del 5 per cento si applica solo alla materia prima, la commodity, ma non può estendersi ai servizi accessori o alla quota fissa della tariffa, di fatto imponendo agli operatori di vendita, che ora sono nel panico totale, di rettificare tutte le fatture emesse sino ad oggi dall'ottobre 2021, addebitando l'imposta retroattiva agli utenti. Chi lo dice ora agli italiani che dovranno pagare il 17 per cento di IVA su più del 50 per cento della bolletta? Tutto questo, inoltre, con effetto retroattivo dal 1° ottobre. Su questo è assolutamente necessario che il direttore dell'Agenzia prenda in mano la questione e revochi l'interpretazione dei suoi uffici. Sul fronte della sicurezza energetica e dell'affrancamento dal gas russo, il Governo e il ministro Cingolani stanno facendo tanto, ma sul fronte del caro energia, stanti le vicende geopolitiche, l'instabilità dei mercati, la difficoltà di approvvigionamento del gas (in questi giorni abbiamo anche lo stop di fornitura del gas russo attraverso il Nordstream)… Presidente, non riesco ad andare avanti, le chiedo se è possibile prendere una pausa e riprendere più avanti il mio intervento. PRESIDENTE. Certamente.
2022-07-14	LN	ArrigoniPaolo	Non tutto, però, è filato liscio: con la riformulazione da parte dell'Esecutivo di un emendamento parlamentare alla Camera, è stato incredibilmente introdotto il de minimis per il riconoscimento alle imprese dei crediti d'imposta per gli acquisti di gas ed elettricità; è una norma che ci ha lasciato esterrefatti per l'approssimazione e che ha gettato le imprese nel panico. È inaccettabile come il Governo, mentre con una mano prevede il credito di imposta per dare una boccata d'ossigeno alle imprese, con l'altra, invece - mi dicono al Dipartimento delle politiche europee - intenda comprimere, se non persino azzerare, questi stessi benefici, voltando le spalle alle imprese, peraltro in questo periodo di caro energia, in cui anche l'Europa ha allargato le maglie in tema di aiuti di Stato. Il vincolo, dunque, è assolutamente da rimuovere, perché il de minimis prevede a 200.000 euro il massimale di aiuti ottenibili, ma su base triennale e per tutte le imprese appartenenti allo stesso gruppo, e la cifra di 200.000 euro risulta in questo momento assolutamente inadeguata alle finalità del sostegno alle imprese.
2022-07-14	LN	ArrigoniPaolo	Queste, in sintesi, le misure introdotte dal provvedimento. Per le imprese vengono potenziati i crediti di imposta per le spese sostenute per i consumi di luce e gas nel secondo trimestre; vi sono ulteriori contributi straordinari agli enti locali per fronteggiare gli aumenti delle bollette: 150 milioni ai Comuni, 30 milioni alle Province. Contro il caro carburanti per gli autotrasportatori vi è il credito di imposta del 28 per cento delle spese sostenute per l'acquisto di gasolio, effettuato però solo nel primo trimestre del 2022. Contro la spirale dell'inflazione, vi è il riconoscimento del bonus di 200 euro a una platea di 31 milioni di italiani. Vi è poi la proroga al terzo trimestre dell'azzeramento degli oneri di sistema nelle bollette elettriche per tutte le utenze; della riduzione degli oneri di sistema nelle bollette del gas; dell'IVA agevolata al 5 per cento per i consumi di gas naturale per usi civili e industriali. Sempre al terzo trimestre vi è anche la proroga del bonus sociale energia alle famiglie in difficoltà economica e per i cittadini in gravi condizioni di salute: parliamo di 5,2 milioni di soggetti. Per l'accesso a questo bonus - voluto dalla Lega, che ne ha fatto una battaglia di equità e giustizia
2022-07-14	LN	ArrigoniPaolo	Signor Presidente, rappresentante del Governo, colleghi, questo decreto aiuti è il nono provvedimento che prevede misure per fronteggiare il caro energia ed il caro carburante: complessivamente, ad oggi, ammontano ad oltre 33 i miliardi stanziati.
2022-07-14	LN	PepePasquale	Le misure sono state elencate prima in maniera dettagliata: il bonus di 200 euro; i 7 miliardi per contenere il caro bollette di energia elettrica e di gas nel terzo trimestre di quest'anno; i 23 milioni di euro per il caro gasolio; la liquidità alle imprese. Insomma, è un provvedimento che merita il sostegno da parte nostra, un provvedimento che mi fa urlare, anche se sottovoce: altro che canna libera e cittadinanza facile!
2022-07-14	LN	TosatoPaolo	Il caro energia di gas luce e carburanti è un fenomeno talmente grave che ogni nostro tentativo di arginarlo risulta ancora oggi, allo stato attuale, insufficiente e inadeguato; nonostante le decine di miliardi stanziati dal Governo per contenerne gli effetti, non si vede ancora una soluzione favorevole per tutelare le famiglie e le imprese.
2022-07-14	LN	TosatoPaolo	Non dare la fiducia oggi al Governo significa dire no a misure in materia di energia per tutelare famiglie e imprese; significa dire no all'azzeramento degli oneri di sistema del settore elettrico per il terzo trimestre 2022; significa dire no alla riduzione dell'IVA a oneri generali nel settore del gas; significa dire no al credito d'imposta per le imprese, per gli autotrasportatori, per il settore della pesca e per l'acquisto di energia, gas e carburanti. Significherebbe, colleghi, dire no a nuove norme per facilitare e accelerare la produzione di gas nel nostro Paese ed energie da fonti rinnovabili.
2022-07-14	M5S	CastelloneMariaDomenica	Non ci è stato concesso di emendare il testo in alcun modo, nulla per sbloccare la cessione dei crediti, nulla sul prezzo dell'energia, nulla sui contratti, nulla sui salari
2022-07-14	PD	CominciniEugenio	Il decreto-legge che invece ci apprestiamo a votare quest'oggi contiene misure urgenti in materia di politiche energetiche nazionali, di produttività delle imprese, di attrazione degli investimenti, nonché in materia di politiche sociali e di crisi generata dalla guerra in Ucraina. Il testo che è pervenuto al Senato, dopo che la Camera dei deputati lo ha discusso e votato, ha subito numerose modifiche ed integrazioni, che lo hanno arricchito e migliorato rispetto al testo approvato il 17 maggio scorso dal Consiglio dei ministri. Chi siede nelle Aule parlamentari, chi ha la responsabilità di definire l'indirizzo politico del Paese, chi si assume l'onere di sostenere il Governo nazionale non può non percepire e sentire forte la gravitas del momento, per usare le parole pronunciate ieri dal segretario nazionale del Partito Democratico Enrico Letta. Essersi posti sulle spalle il peso di accompagnare il Paese in questa difficilissima congiuntura internazionale, dopo la drammatica fase - peraltro non ancora conclusa - della pandemia da Covid-19, necessita di capacità di lettura dei bisogni, di definizione delle possibili risposte, di discernimento sulle scelte da compiere nella consapevolezza di avere risorse scarse per definizione. Le narrazioni da bacchetta magica, dove tutto ciò che si vorrebbe può concretizzarsi, sono tramontate da un pezzo. È il tempo invece della fatica e della responsabilità, del confronto e delle rinunce. Per ogni forza politica non è il tempo delle rivendicazioni, ma quello della responsabilità, ed è con questa responsabilità che il Governo Draghi, sorretto da forze politiche molto diverse fra loro, ha compiuto scelte coraggiose, mettendo in campo risorse complessive per circa 20 miliardi di euro, per dare risposte a famiglie ed imprese. Risorse importanti tese a contrastare l'inflazione crescente e il pesantissimo caro energia; misure che hanno l'inesorabile e condiviso obiettivo di salvaguardare la tenuta del Paese. Lo short name del provvedimento in discussione, decreto-legge aiuti, sintetizza e descrive esattamente le finalità e i contenuti del provvedimento. Nel settore dell'energia, il decreto-legge in discussione interviene sul contenimento dei prezzi per consumatori finali. Vengono ridotti gli effetti degli aumenti dei prezzi sul settore elettrico per il terzo trimestre del 2022. In tema di politiche fiscali e finanziarie, si proroga la misura tesa a contrastare anche gli aumenti del prezzo del gas metano sui consumi, stimati o effettivi, dei mesi di ottobre, novembre e dicembre 2021. Viene altresì prorogato al secondo trimestre 2022 il credito di imposta pari al 20 per cento della spesa sostenuta per l'acquisto di carburante limitatamente alle imprese della pesca. Vengono pure incrementati alcuni crediti d'imposta concessi alle imprese del settore energetico. In tema di lavoro, il decreto aiuti prevede la corresponsione di una indennità una tantum, pari a 200 euro, a favore dei pensionati, lavoratori dipendenti e autonomi (stiamo parlando di una platea di oltre 25 milioni di persone). Anche gli enti locali ricevono aiuti concreti da questo provvedimento. Ci sono 170 milioni aggiuntivi per il 2022 al fine di garantire la continuità dei servizi erogati in relazione alla maggiore spesa per utenze di energia elettrica e gas derivanti dalla crisi energetica. Per i Comuni con più di 500.000 abitanti viene istituito un fondo da 665 milioni di euro volto a rafforzare gli interventi del Piano nazionale di ripresa e resilienza. A questi significativi interventi, che portano a 35 miliardi le risorse stanziate dal Governo in questi mesi per far fronte alle emergenze che viviamo derivanti dalla guerra in Ucraina, si aggiunge l'azione politica intrapresa per avviare una nuova agenda sociale. Il governo Draghi ha annunciato di voler mettere al centro dell'azione dei prossimi mesi e della prossima legge di bilancio misure per contrastare la precarietà lavorativa, per favorire il salario minimo, per contrastare un fenomeno che in Italia riguarda 4,3 milioni di lavoratori che operano con meno di 9 euro all'ora. Il Governo intende operare anche sulla riduzione delle tasse sul lavoro, sul cuneo fiscale; c'è dunque la possibilità di una svolta concreta che porti al centro dell'azione politica dei prossimi mesi i significativi temi sui quali molte forze politiche hanno portato la propria azione nei mesi scorsi e anche in queste settimane. Prendiamo atto però che ci sono forze politiche che con le loro scelte decidono di modificare profondamente lo scenario politico che stiamo vivendo. Noi sosteniamo il decreto-legge in esame e questo Governo con convinzione e con responsabilità. Sappiamo che stare al Governo, come stare in qualsiasi giunta comunale, non può significare incertezze e desideri da menù alla carta, come ci ricordava proprio poco fa la collega Bonino. Le famiglie oggi sono spaventate di fronte all'erosione dei salari dovuta al caro energia, al montare dell'inflazione come mai si era visto negli ultimi trent'anni. Ci sono richieste da parte delle imprese che necessitano di risposte che devono venire nelle prossime settimane, con la prossima legge di bilancio. Non posso non fermarmi a pensare che chi stia seguendo il dibattito di quest'oggi o la cronaca politica di queste ore resti allibito di fronte a ciò che sta registrando, mentre magari quest'oggi stesso gli è arrivata una bolletta del gas e dell'energia elettrica particolarmente pesante o mentre sta facendo il pieno di benzina a 2 euro al litro. Di fronte a questa situazione credo che ciascuno di noi, ciascuna forza politica, ciascun parlamentare dovrebbe interrogarsi e porsi un tema di responsabilità. Se anche noi poniamo una questione di responsabilità, non lo facciamo per mettere qualcuno con le spalle al muro, ma perché abbiamo la consapevolezza che fuori da questo palazzo oggi si vive una condizione di grandissima difficoltà che, come molti analisti hanno già fatto capire, non potrà che aggravarsi nelle prossime settimane e nell'autunno, per le ragioni che ben conosciamo. Questo Governo è nato per dare risposte e nel decreto-legge aiuti ce ne sono sicuramente alcune anche significative. L'azione politica dei prossimi mesi potrà portare ad ulteriori risposte significative e l'agenda sociale che è stata avviata in questa settimana da parte del presidente Draghi ne porterà altre. Ci sono risposte a portata di mano, se ci sono però le condizioni politiche per poter proseguire quest'azione. Da parte nostra non c'è solo tutta la responsabilità, ma anche la volontà politica di raggiungere questi obiettivi. Il Partito Democratico c'è e il presidente Draghi può contare sul nostro sostegno.
2022-07-14	PD	MalpezziSimonaFlavia	Signor Presidente, rappresentanti del Governo, colleghi, oggi doveva essere soltanto una bella giornata, per le famiglie, i lavoratori e le imprese a cui questo provvedimento dà delle risposte importanti. Una bella giornata doveva esserlo anche per la politica, che queste risposte le ha trovate. Avremmo dovuto tutti essere fieri di cosa si vota oggi con questo passaggio al Senato, ossia un decreto-legge che non ha un nome a caso: aiuti. Tale provvedimento prevede 20 miliardi per le famiglie, i lavoratori e le imprese, per sostenere il potere d'acquisto, contenere i costi dell'energia, rinnovare e rafforzare gli interventi per i redditi più bassi (a partire dal bonus di 200 euro), evitare che si blocchino i cantieri legati al PNRR. Avremmo dovuto essere felici perché si portavano a casa misure importanti per i cittadini e il Paese. Oltretutto, si tratta di un decreto-legge che viene convertito due giorni dopo l'apertura del Governo ad una grande opportunità, quella della costruzione di un'agenda sociale, con la riduzione delle tasse sul lavoro, la lotta all'inflazione, la difesa del potere d'acquisto dei salari: misure contro la precarietà in un momento - lo abbiamo ricordato qui tutti oggi - molto complesso per il Paese. Doveva essere una bella giornata perché la politica fa il suo mestiere: trova risposte ai bisogni dei cittadini. I problemi, infatti, oltre che rappresentati, vanno governati.
2022-07-14	PD	MisianiAntonio	Questo decreto, il decreto aiuti, che, dopo la lettura alla Camera ha toccato quasi 12 miliardi di euro di interventi, è un pezzo decisivo di tale strategia. Ricordiamole, signor Presidente, le misure del decreto: l'azzeramento degli oneri di sistema per l'elettricità, la riduzione degli oneri generali e dell'IVA del gas per il terzo trimestre di quest'anno; il fondo per il caro materiali delle opere pubbliche; il bonus 200 euro, che sta arrivando a 31,5 milioni di lavoratori dipendenti e autonomi e pensionati (una misura che, da sola, vale 6,5 miliardi di euro); il rifinanziamento del fondo sociale affitti; il voucher per gli abbonamenti per il trasporto pubblico locale; le risorse per aiutare gli enti territoriali a fronteggiare il caro bollette e l'ampliamento della tassa sugli extraprofitti delle imprese energetiche, con cui viene finanziato il bonus da 200 euro, con una misura di ridistribuzione sociale. Naturalmente, signor Presidente, è legittimo esprimere valutazioni diverse sulle singole scelte di questo provvedimento ed evidenziare i nodi che questo provvedimento ha lasciato aperti, a partire dallo sblocco delle cessioni dei crediti sui bonus edilizi, che riguarda oltre 5,5 miliardi di crediti e decine di migliaia di famiglie e imprese. Nell'ultimo anno e mezzo, ogni provvedimento di questo Governo è stato un punto di incontro tra forze politiche che esprimono visioni diverse del futuro di questo Paese e che hanno idee diverse su come affrontare i nodi che si sono manifestati. Se questo Governo è andato avanti e ha prodotto risultati, è perché vi è stato un lavoro sistematico e paziente di composizione; perché ogni forza politica di questa maggioranza ha rinunciato a un pezzo della propria visione e delle proprie idee per trovare, provvedimento dopo provvedimento, i necessari punti di incontro; perché c'è stato un lavoro, che ci ha permesso di raggiungere traguardi importanti. Penso alla presentazione e all'approvazione nei tempi previsti del Piano nazionale di ripresa e resilienza; a una campagna di vaccinazione che ha portato oltre il 90 per cento degli italiani a completare il ciclo vaccinale; al rispetto di tutte le scadenze del Piano (dei 51 obiettivi previsti per il 2021 e dei 45 previsti per il primo semestre di quest'anno); penso alle misure per il caro energia con questo decreto-legge raggiungono i 33 miliardi di euro, senza un euro in più di deficit rispetto a quanto programmato con la legge di bilancio 2022. E da ultimo, ma non certo in ordine di importanza, c'è il confronto avviato dal presidente Draghi con le parti sindacali e le parti datoriali per un nuovo patto sociale attorno all'introduzione del salario minimo, così come proposto dal ministro Orlando, attorno a un taglio strutturale e importante del cuneo fiscale a vantaggio delle buste paga, attorno al rilancio della produttività e all'attuazione del piano nazionale per la ripresa. Questo patto sociale - come diciamo da tempo noi del Partito Democratico - rappresenta il cambio di passo necessario per affrontare efficacemente la situazione economica e sociale che abbiamo di fronte, che sta diventando sempre più difficile. Non votare la fiducia al Governo, Presidente, sarebbe una scelta grave. È una scelta grave ed è un oggettivo errore politico, perché mette in discussione l'Esecutivo in una fase così drammatica per l'Italia e per l'Europa, interrompendo questo percorso. Una simile scelta produrrebbe inevitabili conseguenze politiche, ben al di là dei calcoli e di quello che abbiamo letto in queste ore sui media. Signor Presidente, la sovranità appartiene al popolo, come sta scritto nella Costituzione, e nessuno, meno che mai il Partito Democratico, ha timore di rivolgersi agli italiani, a cui spetta l'ultima parola. Credo però che, se chiedessimo agli italiani di cosa hanno bisogno oggi, l'ultima cosa che ci risponderebbero sarebbe "una crisi di Governo".
2022-07-14	PD	MisianiAntonio	Signor Presidente, oggi discutiamo questo decreto in una fase estremamente difficile per l'Italia e per l'Europa, come hanno ricordato tutti i colleghi e le colleghe che sono intervenuti: la guerra, iniziata con l'invasione russa dell'Ucraina, continua; la crisi energetica e l'inflazione stanno colpendo duramente le famiglie e le imprese; si allargano le disuguaglianze sociali, perché l'inflazione è la più ingiusta delle tasse e l'inflazione energetica è ancora più ingiusta; il nostro sistema produttivo sta perdendo competitività, a partire dalle imprese a più elevato consumo di energia.
2022-07-20	FI	BerniniAnnaMaria	Saremmo andati avanti con la stessa energia e gli stessi obiettivi, signor Presidente del Consiglio, se la cronaca di questi giorni, e ancora più di queste ore, non ci avesse travolti; non siamo noi ad avere voluto la crisi, ormai non lo dobbiamo più dire, ce lo siamo raccontati in ogni modo possibile, però la crisi, questa crisi, questa sprezzatura parlamentare ci ha messo di fronte a interrogativi a cui sinceramente non avremmo pensato di dover dare una risposta, così.
2022-07-20	FI	GasparriMaurizio	Lei è molto attento ai grandi temi dell'economia. Sui giornali di oggi può leggere che la procura di Milano ha rinunciato a fare appello in quel processo che ha riguardato l'ENI. Non ho da difendere l'ENI, che non ha bisogno di me, ma è un grande gruppo internazionale. Lei, come ex direttore generale del Tesoro e governatore della Banca Italia, conosce meglio di me tutti questi meccanismi. È stato fatto un processo che è finito con un'assoluzione. Siamo in emergenza energetica e alcuni settori della magistratura vanno a perseguitare vanamente i giganti dell'energia. Io non voglio impunità per l'ENI, se sbaglia, ma voglio anche capire lo scandalo. Ne ho citata una per non parlare di altre vicende storiche che sarebbe troppo facile ricordare.
2022-07-20	FI	GasparriMaurizio	Noi sottolineiamo alcune priorità. Lei certamente deve fare una replica e spero che tenga conto anche di noi, perché ha fatto qualche osservazione e mi pare che con il Partito Democratico sia stato abbastanza generoso. È vero che sono fuori dal tema di Governo, ma lei ha detto che questa maggioranza è nata in un momento drammatico, che non sto qui a ricordare, cui si sono aggiunti la guerra e il caro energia, quindi le emergenze sociali, economiche, sanitarie e del PNRR si sono ampliate. Lei ha detto anche che, quando si fa una maggioranza anomala ed eccezionale per un momento così tragico, ognuno deve rinunciare a qualche cosa e accantonare alcune bandiere. Faccia allora qualche osservazione anche a un Gruppo che ha posto i temi della legalizzazione delle droghe e dell'immigrazione come una priorità.
2022-07-20	LN	RomeoMassimiliano	anche perché c'è una sorta di incompatibilità di base. Nel suo discorso, signor Presidente del Consiglio, lei ha parlato del tema del gas, delle difficoltà che incontreremo quest'autunno, della manovra di bilancio. Pensando al tema dell'energia e del gas, possiamo affrontare un'emergenza di questa natura e di questo livello con chi dall'altra parte dice no all'aumento della produzione di gas, stop alle trivelle, no ai rigassificatori?
2022-07-20	M5S	CastelloneMariaDomenica	Signor Presidente, rappresentanti del Governo, colleghi, presidente Draghi, lei giovedì ha rassegnato le dimissioni non perché fosse venuta meno la maggioranza di unità nazionale, ma perché ha ritenuto che con la nostra non partecipazione al voto di fatto stessimo sfiduciando il Governo. In realtà, proprio quel voto di giovedì ha certificato che la maggioranza c'era ed era assoluta anche qui in Senato. Infatti, il presidente Mattarella quelle dimissioni le ha rifiutate. Oggi, presidente Draghi, lei ha confermato che quelle dimissioni fossero un atto dovuto. È necessario allora raccontare bene ai cittadini cosa è successo in questi due mesi. Era il 2 maggio, quando in Consiglio dei ministri non abbiamo partecipato al voto sul cosiddetto decreto-legge aiuti, perché era un provvedimento insufficiente per rispondere ai bisogni di famiglie e imprese, in quanto non conteneva alcuna risposta efficace per sbloccare la cessione dei crediti del superbonus e nessuna misura di contrasto al caro prezzi e al caro energia, e perché conteneva una norma del tutto estranea, che prevedeva la costruzione di un inceneritore. Da quel 2 maggio abbiamo lavorato, come sempre, in modo costruttivo per migliorare quel testo, ma nessuna delle nostre proposte è stata accolta, nulla. E allora quel decreto, in modo coerente, non lo abbiamo votato in Consiglio dei ministri, non lo abbiamo votato alla Camera e non lo abbiamo votato qui in Senato, ma non abbiamo votato contro, bensì non abbiamo partecipato al voto, chiedendo fino alla mattina di giovedì a tutte le forze politiche di non porre l'ennesima questione di fiducia. Va anche ricordato, Presidente, che in questi diciotto mesi diverse sono state le circostanze in cui altre forze politiche non hanno condiviso dei provvedimenti del Governo.
2022-07-20	PD	MalpezziSimonaFlavia	Abbiamo provato a trovare delle soluzioni partendo da distanze che hanno reso anche quasi straordinaria quella vicinanza. È faticoso per tutti noi trovare sintesi e mediazioni nelle diversità così profonde, ma in questi mesi lo abbiamo fatto. Abbiamo scelto di mettere da parte le singole esigenze di ogni partito per pensare davvero ad altri bisogni. Guardate, sono i bisogni del nostro Paese, dettati proprio da quell'epoca straordinaria che ha visto la drammatica pandemia, che non è ancora finita, l'emergenza economica, il PNRR da realizzare, la guerra nel nostro continente e i problemi del costo della vita e dell'energia. In questi mesi abbiamo lavorato per risolvere questi problemi e mi meraviglio che negli interventi che sono stati fatti qua oggi non ci sia stato il riconoscimento da parte di molte di queste forze della maggioranza del lavoro che abbiamo fatto insieme
2022-07-27	LN	RivoltaErica	Signora Presidente, in merito alla relazione al Parlamento presentata dal Presidente del Consiglio dei ministri e dal Ministro dell'economia e delle finanze, ai sensi dell'articolo 6, il Gruppo Lega-Salvini Premier-Partito Sardo d'Azione darà il proprio voto favorevole alla richiesta di indebitamento per un importo complessivo di 14,3 miliardi per il 2022. Principalmente queste risorse derivano dalle maggiori entrate IVA conseguenti alle dinamiche dei prezzi dell'energia importata e all'impennata dell'inflazione, che si appresta a superare, come stimato dal Fondo monetario internazionale, il 6 per cento. Siamo profondamente preoccupati per le sorti dei cittadini italiani, per le nostre comunità, per il loro presente e per il loro prossimo futuro. Bisogna sbloccare senza indugio maggiori risorse, per sostenere gli individui, le famiglie e le imprese, al fine di contrastare gli effetti dell'inflazione, l'incremento dei prodotti energetici e gli effetti della siccità e per scongiurare che il Paese cada in recessione. Chi è stato attento ha sentito che praticamente ogni Gruppo ha ripetuto le stesse cose; gli argomenti e le priorità sono gli stessi per tutti. È necessario ridurre la pressione fiscale sul lavoro, il vero fardello che paralizza la crescita delle imprese e l'innalzamento dei salari; è quindi indispensabile il taglio del cuneo fiscale. È inoltre oltremodo necessario un intervento straordinario di pace fiscale, un patto con i contribuenti che permetta allo Stato di recuperare risorse altrimenti impossibili da riscuotere, da destinare a interventi di sostegno al reddito di individui, famiglie, Comuni e Regioni. Tra pochi giorni, entro l'8 agosto, più di 500.000 contribuenti dovranno saldare tutte le rate della rottamazione- ter relative al 2021, per non decadere dalla definizione agevolata; le rate relative al 2022 dovranno invece essere saldate nel giro di quattro mesi, entro il 5 dicembre. Riteniamo necessario intervenire subito attraverso una revisione dei piani di rateizzazione, perché tutti siano messi in condizione di non soccombere. Basta guardare i numeri delle vendite delle abitazioni e dei capannoni all'asta: sono un indice molto preoccupante, che descrive molto bene gli effetti drammatici sulla vita delle persone normali. Un'altra priorità è continuare ad intervenire sulla cessione del credito d'imposta del settore edilizio. È indispensabile prevedere interventi forti sui prezzi dei prodotti energetici e per contrastare gli effetti della siccità. È altresì importante agire per sostenere il potere d'acquisto delle famiglie ed è fondamentale azzerare le aliquote IVA sui generi di prima necessità.
2022-07-27	LN	RomeoMassimiliano	Viste poi le narrazioni che di questi tempi si sentono nei dibattiti in televisione, è interessante sottolineare il fatto che questi 14 miliardi che saranno a disposizione per aiutare i nostri cittadini non sono figli di chissà quali politiche del Governo o di chissà quale miracolo, ma sono figli di un fattore molto semplice: con l'inflazione e con l'aumento dei costi delle materie prime e dell'energia, sostanzialmente lo Stato introita più IVA, non ci sono grandi miracoli, è questa la ragione. E queste risorse giustamente devono essere impiegate in aiuti. Noi ci saremmo aspettati - questo un po' ci dispiace, la discussione è veloce e rapida e non vogliamo far perdere tempo al Governo, né al Paese - e ci avrebbe fatto piacere una discussione più nel merito su come saranno destinate queste risorse. Di fatto oggi ci troviamo di fronte a una delega in bianco, nel senso che deleghiamo in bianco al Governo, il quale deciderà sostanzialmente come impiegarle. Avremo anche poco margine di intervento, in quanto, ora che il decreto viene pubblicato e trasmesso al Senato, di fatto ci sono il mese d'agosto e poi la campagna elettorale e, quindi, si potrà fare ben poco. Ci sarebbe piaciuto poter fare di più.
2022-07-27	M5S	PellegriniMarco	Signora Presidente, colleghe e colleghi, rappresentanti del Governo, ci corre l'obbligo di essere limpidi e chiari con i cittadini e dire loro che quello oggi ci apprestiamo a votare non è un vero scostamento di bilancio. Non stiamo decidendo di fare debito in più, per fare investimenti e per aiutare chi è ora in difficoltà, famiglie e imprese soprattutto, a causa della crisi originata dalla pandemia prima e dalla guerra poi. No, stiamo semplicemente decidendo di utilizzare le maggiori entrate tributarie che sono state calcolate alla data del 30 giugno 2022. Non lo dico io, per la verità, ma lo dice il Governo, nella sua relazione che ci è stata consegnata oggi. In particolare, a pagina 4 ci informa che le somme di cui discutiamo oggi e che saranno utilizzate nel decreto aiuti- bis ammontano a 14,3 miliardi di euro e che derivano, appunto, da maggiori entrate tributarie per 11,1 miliardi di euro, da autoliquidazione delle imposte e da maggior gettito IVA causato dall'aumento dei prezzi dell'energia e dalla conseguente impennata dell'inflazione. Ora stiamo utilizzando questi soldi: nessuna risorsa in più. Non è quindi lo scostamento che il MoVimento 5 Stelle chiedeva da mesi. Non c'è stata quell'inversione di tendenza a quell'approccio ragionieristico, che ha caratterizzato a nostro parere questo Governo. Quindi si è continuato a prevedere dei micro-aiuti, senza affrontare di petto il problema, con determinazione, con lungimiranza e soprattutto con competenza. La relazione di cui ci occupiamo oggi è una istantanea puntuale e plastica dell'assenza di coraggio - mi spiace ribadirlo, ma devo farlo - che anche oggi ha contraddistinto l'incedere del Governo, come in tutti questi ultimi mesi, e che come MoVimento 5 Stelle ci ha portato a prendere una posizione nettissima a riguardo del decreto aiuti.
2022-07-27	PD	MancaDaniele	Non ho bisogno di aggiungere molto altro, perché la relazione che è stata presentata in questo Parlamento, e che verrà valutata dalla Camera e dal Senato, evidenzia con chiarezza che siamo di fronte a un'inflazione alta come probabilmente mai questo Paese ha attraversato dal dopoguerra ad oggi; a un contesto internazionale drammatico, con la guerra che si sta ancora perpetrando e allungando nei tempi e nei modi con cui questa avviene; all'incremento dei costi dell'energia. Se poi aggiungiamo i cambiamenti climatici e tutto ciò che stanno producendo nel nostro Paese, a cominciare dalla grande questione della siccità, vediamo che tutto ciò non è compatibile con la irresponsabilità, né con le scelte che sono state già compiute.
2022-07-28	FI	PerosinoMarco	Al sistema generale del decreto-legge faccio invece alcune osservazioni, che riguardano la situazione che stiamo vivendo, che è un mix di eventi sfavorevoli che mai persona vivente ha incontrato sulla sua strada e che soltanto la forza dell'Italia, del suo sistema economico e del suo sistema di welfare installato negli anni, con tante problematiche, ma vero e reale, riesce a fronteggiare. Ogni giorno in più di siccità è un problema che si ripercuoterà per anni; ogni giorno in più di guerra altrettanto. L'energia non tornerà mai ai prezzi di prima; la guerra forse è collegata a questo, forse ne è una conseguenza o forse una premessa, per certi versi. Bisognerà farsene una ragione e vivere in modo diverso, ognuno di noi, cominciando dagli organismi pubblici. L'inflazione non aveva mai raggiunto questi livelli, se si esclude il periodo degli anni '70 e '80. Queste situazioni fanno sì che quello che si prova a fare è poco, perché non riesce a scalfire un sistema che non permette di andare avanti agli uomini e alle donne di buona volontà. L'articolo 1 prevede norme per Roma Capitale rispetto al Giubileo 2025. Mi permetto di dire che Roma deve risolvere problemi che vengono prima degli investimenti per il Giubileo; deve progettare delle opere di visione, come strade e parcheggi nuovi. Penso che una capitale estera, rispetto a Roma, capitale della cristianità, che ospita questo evento, invece di un raccordo anulare ne abbia due, perché così smista il traffico. Prima però bisogna risolvere il problema dell'immondizia e delle strade rotte. Roma è ed è stata governata da altre forze, che non sono riuscite a risolvere questi problemi, che mi pare invece si aggravino, e ho paura che i fondi che verranno stanziati finiscano del nulla o nei residui. L'articolo 2 riguarda le dighe, che mai come in questo momento sono state importanti, a causa della siccità. Un decreto del MIMS stabilirà un regolamento per approvare i progetti e poi per gestirle, ma per costruire una diga o un bacino ci vogliono dieci anni, quindi la siccità dovrebbe aiutarci, scomparendo per dieci anni. Nelle more, un comma 3 - e parlo per un futuro decreto di un futuro Governo, se sarà più concreto e se riuscirà ad avere l'appoggio - si potrà intitolare «Invasi». Caro Sottosegretario, credo che ogni Comune d'Italia - anche uno piccolo - debba avere un invaso, mentre i Comuni più grandi dovrebbero averne più di uno, con poche norme di autorizzazione, con la dichiarazione asseverata di un professionista che attesta che la posizione non è di danno agli insediamenti urbani e che può trattenere l'acqua. Auspico che ci sia un sistema di gestione per l'uso anzitutto in agricoltura, ma, se del caso, anche per usi umani e che ci siano invasi in ogni Comune. L'articolo 3 prevede che, nell'approvazione di progetti che riguardano le Capitanerie di Porto, il progetto costituisca dichiarazione di pubblica utilità, nonché dichiarazione di urgenza e di indifferibilità. Credo che questo, nei suoi princìpi generali, riguardi tutte le opere pubbliche, che siano in deroga ai piani regolatori e quant'altro, ma dev'essere sottinteso che c'è un momento in cui si decide di fare un'opera e non si sentono tutte le categorie, con tutto il rispetto per le consultazioni, altrimenti, abbiamo visto che bastano dieci ambientalisti (anche nove) a bloccare opere di milioni di controvalore, per chilometri di strade o simili. L'articolo 7 si riferisce anche, negli emendamenti del Governo, alle infrastrutture autostradali. Qui c'è qualcosa che continua a non funzionare, a parte tutto il dibattito sulla revoca delle concessioni, che poi si è risolta in una barzelletta, perché abbiamo pagato invece di incassare. Tra l'altro, non so se lo Stato debba o possa gestire direttamente queste opere, perché andrebbe sicuramente in deficit, laddove si può perlomeno pareggiare e finanziare gli investimenti e le manutenzioni, che guarda caso sono sbocciate tutte adesso e anche nel periodo delle ferie costituiscono un intralcio alla circolazione e fanno arrabbiare i cittadini contribuenti che vanno legittimamente in vacanza. Facendo una rapida rassegna di tutti gli articoli che ritengo più interessanti del decreto-legge, segnalo che all'articolo 10 si prevede che le opere di particolare complessità o di rilevante impatto siano sottratte al parere del Consiglio superiore dei lavori pubblici, laddove il loro importo non superi i 100 milioni di euro. Credo che questa debba essere per il Consiglio superiore dei lavori pubblici una regola generale, che non deve valere soltanto per le opere del PNRR, né soltanto per il biennio 2022-2023, ma sempre per le opere di importo inferiore ai 100 milioni, per le quali la procedura di valutazione di impatto ambientale dev'essere molto veloce e molto snella. In sintesi, credo che se l'Italia, qualunque maggioranza la governi, non cambierà sistema di approccio alla realizzazione delle opere pubbliche, diventerà un Paese da terzo mondo e queste considerazioni non sono né di destra né di sinistra, ma di buonsenso, che mi pare che nella politica, con tutto il rispetto, scarseggi in tanti momenti e questo è uno di quelli.
2022-07-28	FI	VonoGelsomina	Dicevo che la discussione è stata complicata, anche di fronte a previsioni non del tutto condivisibili. Abbiamo dovuto per forza ragionare e trovare una quadra. Mi riferisco non tanto ad aspetti tecnici, quanto a questioni politiche che, come hanno già avuto modo di dire i senatori Mallegni e Pagano, potrebbero inficiare decisioni della magistratura amministrativa, già chiamata in causa per intervenire su delicate situazioni che, da un discorso circoscritto alle concessioni autostradali, coinvolgono però imprese, concessionari e quindi direttamente i lavoratori. Lasciatemi dire in modo semplice e franco che per un partito come Forza Italia, storicamente vicino alle istanze degli imprenditori e dei lavoratori, ancor più in questi mesi di grande emergenza, la pezza che è stata messa è sembrata peggiore del buco. Le criticità non hanno compromesso più di tanto l'ampio confronto tra noi senatori di ogni forza politica e il Governo, che ringrazio, nelle persone della sottosegretaria Bini e del vice ministro Morelli, per la condivisione realizzata e per il lavoro portato a termine. Questo decreto interviene, tra i tanti, su un tema molto attuale e sentito, quale il dissesto idrogeologico e la siccità, con delle misure urgenti in materia di infrastrutture idriche per la costruzione, la manutenzione e la messa in sicurezza delle dighe, nonché di attività di semplificazione per le procedure relative all'adozione del regolamento che disciplina l'approvazione dei progetti. Viene anche prevista l'istituzione di un fondo, nello stato di previsione del MIMS, nel limite massimo di un milione di euro annuo, per il riconoscimento di incentivi a favore dei dipendenti di livello non dirigenziale per attività di funzione e vigilanza tecnica sui lavori per le dighe e il loro esercizio. È chiaro che avremmo voluto fare di più. Avevamo proposto, attraverso il Piano nazionale di contrasto alla siccità, l'istituzione di un fondo per la costruzione di nuovi invasi per raccogliere l'acqua piovana e la creazione di nuovi impianti galleggianti per la produzione di energia idroelettrica e fotovoltaica, che però non ha trovato accoglimento, ma resta un punto sul quale ci auguriamo di tornare. Il provvedimento interviene anche per un adeguamento strutturale e un ammodernamento del parco infrastrutturale delle Capitanerie di porto, Guardia costiera, Arma dei carabinieri e Guardia di finanza su tutto il territorio nazionale. Anche in questo caso non è stato accolto un nostro emendamento per la riqualificazione e la valorizzazione delle strutture e delle aree circostanti, con un programma ultradecennale, proposto in questo decreto, che tenesse conto della costruzione di nuovi immobili, con annesse pertinenze, arredi e aree urbane, pensando anche al patrimonio dell'edilizia residenziale pubblica che presenta un elevato fabbisogno manutentivo, sempre in tema di adeguamento delle strutture, efficientamento energetico e resistenza antisismica. In questo provvedimento siamo riusciti a far entrare alcune norme riguardanti la sicurezza della circolazione stradale e norme di coordinamento in alcuni ambiti specifici della normativa nazionale ed europea. Siamo intervenuti, tra le tante cose, per escludere ad esempio le limitazioni, finora previste e contrarie al diritto comunitario, alle patenti speciali, che causano grave disagio alle persone affette da disabilità e su cui molto ancora bisogna lavorare, perché garantire le persone fragili è molto importante in un settore fondamentale come quello della mobilità. In tema di trasporto aereo avevamo presentato, senza però ottenere il risultato sperato, un emendamento, a prima firma della senatrice Bernini, per garantire un po' di respiro alle imprese del settore e una tutela all'occupabilità dei dipendenti, prevedendo l'istituzione di un fondo con delle risorse già esistenti, cioè alimentato dagli importi residui non utilizzati, già stanziati ad ENAC, per mitigare gli effetti economici sull'intero settore aeroportuale, derivanti proprio dell'emergenza causata dall'epidemia, per destinarli a programmi di investimento delle società di gestione aeroportuale. Tuttavia, malgrado queste criticità che il decreto presenta in modo chiaro e palese, voteremo favorevolmente, perché, in un momento così difficile, ogni goccia è fondamentale per portare acqua all'oceano, proprio come sosteneva Maria Teresa di Calcutta: «senza quella goccia l'oceano sarebbe più piccolo». Noi ci impegneremo proprio per rendere possibili e concrete, in un prossimo futuro, le speranze attorno a quell'oceano di opportunità, animati dalla voglia di risollevarci da un periodo buio per l'economia, per la società, ma soprattutto per la politica, che deve ritornare ad essere protagonista, avendo il cittadino al centro, in un inquadramento atlantista ed europeo. Per questo, a nome del Gruppo Forza Italia Berlusconi Presidente-UDC, esprimo il voto favorevole alla conversione in legge del decreto-legge in esame.
2022-07-28	FdI	RuspandiniMassimo	Signor Presidente, io ho un'opinione diversa e credo che tante cose si sarebbero potute fare - senatrice - solo se questo Governo avesse staccato la spina prima. Dico questo perché anche nel provvedimento in esame ci sono tantissime contraddizioni che, con il poco tempo che ho a disposizione, non avrò modo di elencare. Parliamo, però, addirittura della proroga di ulteriori dodici mesi per la conclusione della sperimentazione della circolazione su strada di veicoli monopersonali, nonostante l'ultimo report dell'Istat sulla incidentalità stradale sia davvero pesante: dal 2020 addirittura i feriti passano a 1.980, i morti a nove, un pedone è deceduto a causa dello scontro con un monopattino. Lo dico solo per introdurre in Aula argomenti che non sono stati discussi. Il Governo dei migliori estende ancora di un anno la sperimentazione su strada, ma non ho capito cosa si voglia sperimentare. Al netto di questo, l'Osservatorio nazionale sulle politiche del trasporto pubblico locale si trasforma, grazie al Governo dei migliori, in Osservatorio nazionale per il supporto alla programmazione e il monitoraggio della mobilità pubblica locale sostenibile. Si tratta, quindi, di un cambio sostanziale. Il settore del trasporto pubblico locale, le cui criticità sono richiamate persino nel documento stesso del Governo, è in grave affanno, con un deficit economico-gestionale stimato in circa due miliardi di euro, escludendo il caro energia e carburante in corso, rispetto al quale, invece di aumentare il budget disponibile nel fondo nazionale, lo si riduce di cinque milioni l'anno. Queste sono le migliori tra le politiche dei migliori. Il ministro Giovannini, invece di superare l'attuale grave momento, per esempio stabilendo - come abbiamo proposto noi - un fondo per il carburante, non ha trovato di meglio da fare che individuare un professore universitario di prima fascia, collocato in aspettativa per l'intera durata dell'incarico, il quale - come è avvenuto in occasione dell'individuazione dei commissari straordinari nominati dallo stesso Ministero - vigilerà sui lavori delle 15 opere pubbliche complesse, con un insieme di progetti che valgono più di tre miliardi di euro, rappresentando interventi di collegamenti stradali e ferroviari essenziali, con un risultato che è sotto gli occhi di tutti: opere completamente ferme, ancora incompiute 379 opere in tutto il territorio nazionale, per una rimanenza di spesa di circa 1,2 miliardi di euro. In questa atmosfera da fine impero non voglio aprire la parentesi su Alitalia, esempio di come non dovrebbe essere gestita una crisi. Il percorso fin qui seguito dal Governo per il ridimensionamento annunciato: una probabile cessione prossima ventura di questo asset agli stranieri è sotto gli occhi di tutti. Voglio ricordare un altro tema con il quale ci si è sciacquati la bocca, quello dell'Alta velocità nel Sud. In realtà non è vero che essa è prevista in tutto il Sud: da Salerno a Reggio Calabria non sarà possibile parlare di alta velocità; ma, se tutto va bene, si potrà assistere in tante Regioni del Sud a una velocizzazione che sarà in linea con i servizi tradizionali. A malincuore sono costretto a denunciare il fatto che un mio emendamento non è stato preso in considerazione; emendamento riferito all'esonero proposto dal pedaggio per i pendolari delle autostrade A24 e A25, già proposto dal Gruppo Fratelli d'Italia alla Camera, che cercava appunto di venire incontro alle comunità dei nostri territori più marginalizzati del Lazio e dell'Abruzzo. Tutto questo è passato in cavalleria anche con le risa di tanti colleghi in Commissione. Per una serie di azioni che invece abbiamo apprezzato e che vanno nella direzione dell'implemento delle strutture e delle infrastrutture della nostra Nazione, il nostro atteggiamento di opposizione patriottica costruttivo ci porta comunque a dichiarare il voto di astensione sul provvedimento.
2022-08-02	FI	BerardiRoberto	Le norme del disegno di legge per la concorrenza sono coordinate con gli obiettivi assunti dal Governo nel PNRR, con il quale l'Esecutivo si è impegnato a definire norme su vari settori, dai servizi pubblici locali all'energia, dai trasporti ai rifiuti, passando per la vigilanza sul mercato. Il disegno di legge si pone dunque la finalità di promuovere lo sviluppo della concorrenza, anche al fine di garantire l'accesso ai mercati di imprese di minori dimensioni, di rimuovere gli ostacoli regolatori di carattere normativo e amministrativo all'apertura dei mercati e di assicurare la tutela dei consumatori.
2022-08-02	FI	BerardiRoberto	Signor Presidente, intervengo in fine seduta per portare all'attenzione di tutti voi e soprattutto del Governo quanto sta accadendo nel mio territorio, la Maremma, flagellata da settimane di incendi: Cinigiano, Arcilli, Tirli, Scansano e proprio in questi istanti Manciano e la frazione di Saturnia, dove il vice sindaco mi informava che stanno portando in salvo delle persone ed evacuando dei poderi purtroppo minacciati dalle fiamme. Ho citato solo alcune delle frazioni che sono sotto assedio delle fiamme. Sono stati distrutti migliaia di ettari di bosco, di vigneti, di uliveti, capannoni rurali, centinaia di aziende agricole sono in grandissima difficoltà. Non bastavano la pandemia, la guerra, i rincari delle materie prime, dei carburanti, dell'energia, addirittura la siccità degli ultimi mesi, troppi mesi: ora si aggiungono anche gli incendi. Sono incalcolabili i danni alle aziende e all'ambiente che ci circonda. Il nostro territorio chiede aiuto, le nostre aziende gridano aiuto e per tutto questo chiedo al Governo di prendere atto di quanto sta accadendo e di intervenire, per quanto possibile, con stanziamenti straordinari non solo per combattere questi eventi, ma soprattutto per prevenirli. In conclusione, ringrazio vivamente quanti sono in questo momento all'opera, i Vigili del fuoco, insostituibili, il Nucleo antincendio boschivo, le forze di Polizia, le forze militari, la Protezione civile della Regione Toscana guidata dall'assessora Monia Monni, i tantissimi volontari impegnati 24 ore su 24 senza sosta, quasi allo stremo, e per finire i nostri sindaci, i nostri amministratori locali, da sempre in prima linea, ai quali va la mia vicinanza e solidarietà.
2022-08-02	FdI	deBertoldiAndrea	Signor Presidente, devo dire, purtroppo con una certa consuetudine, che anche questa volta ci siamo trovati di fronte ad una delle caratteristiche meno positive di questa legislatura, cioè al monocameralismo elevato ormai a principio. Ci siamo trovati di fronte a un decreto-legge che nella Commissione competente, la Commissione finanze alla quale ho l'onore di partecipare, non abbiamo avuto nemmeno il tempo di esaminare: è arrivato, ma in pochi minuti abbiamo dovuto licenziarlo per portarlo in Aula quest'oggi. Quindi, non solo monocameralismo, non solo disprezzo per i compiti delle istituzioni parlamentari, ma di fatto un venir meno anche di ogni tentativo e volontà di migliorare, come si dovrebbe fare, questo decreto-legge. Siamo stati costretti a presentare in Aula degli emendamenti che avremmo voluto presentare e discutere in Commissione, ma non è stato possibile; li abbiamo presentati in Aula, signor Presidente, e abbiamo visto ovviamente, per esigenze di tempo, bocciare tutte le nostre proposte. Entrando un po' nel merito, notiamo che questo provvedimento, il cosiddetto decreto semplificazioni, è in realtà un altro decreto omnibus, che contiene un po' di tutto e arriva di fatto ad essere anche una sanatoria per gli immigrati irregolari. L'articolo 43, comma 3, rappresenta infatti una sospensione dei procedimenti sulla clandestinità e sugli immigrati clandestini e si accompagna al comma 6, sempre dell'articolo 43, che prevede che a fronte di una semplice domanda, venga estinto il reato e si ottenga di fatto il permesso di soggiorno. Quindi, in un decreto-legge semplificazioni avete introdotto anche una sanatoria sugli immigrati: non mi pare coerente né assolutamente condivisibile. Per questo Fratelli d'Italia con la sua logica comportamentale mai avrebbe potuto dare un voto favorevole a una norma di questo tipo. Una norma che rappresenta peraltro - lo voglio sottolineare - una discriminazione verso quegli immigrati, Presidente, che fanno domanda da casa loro, che non hanno violato le leggi, che non hanno voluto fare i clandestini, che aspettavano di poter arrivare nel nostro Paese in base al decreto-legge flussi. Quindi, abbiamo anche discriminato gli immigrati onesti rispetto ai clandestini. Questo è quanto contenuto nel cosiddetto decreto-legge semplificazioni: un provvedimento che niente aveva a che fare con questo argomento. Signor Presidente, se si fosse voluto semplificare si sarebbero potute fare tante cose. Basta girare un qualunque studio professionale, parlare con qualunque imprenditore, con qualunque artigiano: quante semplificazioni si potevano fare. Fratelli d'Italia, come ho detto, aveva cercato di dare un ulteriore contributo in questa direzione con gli emendamenti presentati. Voglio qui citarne alcuni perché non possiamo pensare di criticare senza spiegare cosa di meglio avremmo potuto fare. Ad esempio, in riferimento all'articolo 3, credo - e penso che tanti miei colleghi commercialisti che ci stanno ascoltando non possono che condividere - che si poteva semplicemente abrogare le liquidazioni periodiche IVA. Nella fatturazione elettronica, infatti, lo Stato ha a disposizione tutti gli elementi senza dover chiedere un ulteriore adempimento alle imprese, agli artigiani, ai commercianti, alle piccole e medie imprese e ovviamente ai loro consulenti. Quella era una semplificazione: eliminare con l'articolo 3 le liquidazioni periodiche dell'IVA. Potremmo anche citare l'articolo 9, laddove avete previsto - a mio avviso anche correttamente - per le società cosiddette in perdita sistemica, l'abrogazione della norma che prevede le società di comodo; quindi avete dato un sollievo a quelle imprese che sono in perdita non perché gli piaccia essere in perdita, ma perché la crisi di questi ultimi anni rende possibile, purtroppo con una certa facilità, andare in perdita, in almeno due degli ultimi cinque esercizi. Avete quindi tolto dalla disciplina assurda delle società di comodo questo tipo di società, ma ritengo che un atto di maggiore semplificazione sarebbe stato eliminare l'intero percorso delle società di comodo. Ricordo a chi non è del mestiere, cari colleghi, che la norma prevede che le società vengono tassate, vengono obbligate a dichiarare dei ricavi sulla base di una percentuale imposta dallo Stato; percentuale, ad esempio, sugli immobili che va dal 4 al 6 per cento, quindi si prevedono ricavi che si presumono doverci essere. Se non ci sono a quel livello, si viene tassati in modo ovviamente presunto. Una semplificazione, soprattutto in un momento come questo, non era solamente rivolgersi alle società in perdita sistemica, ma estendere il percorso a tutte le società di comodo. Cito un altro emendamento proposto da Fratelli d'Italia: penso all'abrogazione almeno per il settore degli edili della cosiddetta reverse charge, cioè dell'inversione che si attua nell'IVA, che di fatto crea continuamente problemi alle nostre piccole imprese che, non applicando l'IVA, si trovano a scontare l'IVA a monte, quella che devono decurtare. Ciò li porta ad andare a credito e a dover chiedere ogni volta rimborsi che puntualmente arrivano in ritardo tanto da costringerle a ricorrere al credito bancario per far fronte alle proprie esigenze di liquidità. Quindi, perché non avete semplificato, eliminando la reverse charge almeno nel settore degli edili, che così pesantemente ne sono colpiti come da altre misure? Un altro passaggio di vera semplificazione sarebbe stato, ad esempio, alzare i limiti del forfettario. Perché continuate a mantenere a 65.000 euro quel forfettario che potrebbe essere elevato almeno a 100.000 euro? Avreste semplificato la vita a molte piccole imprese che hanno gravi difficoltà. Non lo avete fatto. Invece, signor Presidente, ha prevalso sempre la logica delle tasse, del sospetto verso l'impresa; quelle logiche che, magari, nella delega fiscale contengono il catasto e quindi il voler creare un reddito parallelo per poi evidentemente creare le condizioni per tassare il patrimonio degli italiani, le case degli italiani o magari prevedere, come ha detto il segretario del Partito Democratico, Enrico Letta, un'ulteriore tassa patrimoniale sulle successioni, per creare ulteriore assistenzialismo nei confronti dei giovani. Magari, invece, basterebbe utilizzare altre fonti di reddito, per dare ai giovani opportunità di lavoro, secondo il principio: più lavoro, meno tasse, come ha proposto Fratelli d'Italia. Più assumi, meno paghi tasse: in tal modo, sì che dai una risposta ai giovani senza lavoro; non dando loro una mancia, magari elettorale, visto che siamo sotto elezioni, e proponendo, dall'altra parte, di creare una tassazione, che magari andrebbe a penalizzare tanti giovani, che hanno ereditato qualche patrimonio, ma che non hanno il reddito per poterlo sostenere e poterne pagare l'imposizione. Queste sono le proposte di un partito serio, di un partito come il nostro. Sempre nel merito, voglio qui riferirmi anche all'articolo 40- quater. Ben venga una interrogazione di Fratelli d'Italia, che ha evidenziato come voi, nel decreto precedente, con una mano davate i crediti di imposta alle imprese in difficoltà, che devono pagare il gas e l'energia ad alto prezzo, ma poi applicavate il de minimis europeo e li andavate a sottrarre. Ricordo che voi avete posto rimedio a questo grazie ad un'interrogazione che nelle scorse settimane Fratelli d'Italia ha presentato. Sempre nell'articolo 40- quater avete dato una risposta al problema della cessione del credito sui superbonus. Finalmente dite quello che Fratelli d'Italia vi diceva da mesi rispetto ai decreti precedenti: non si può avere il limite del 1° di maggio, perché ovviamente, con questo limite, non liberavate il cassetto fiscale di banche e assicurazioni. Però, quando avete ascoltato Fratelli d'Italia, avete previsto di fare prima una circolare dell'Agenzia delle Entrate, che rende responsabili i cessionari dei crediti nei confronti della veridicità del credito stesso, rendendoli corresponsabili con le banche. Quindi, avete annullato l'effetto che, con una mano, avevate concesso. Signor Presidente, per queste e per tante altre ragioni, Fratelli d'Italia non potrà dare il proprio voto favorevole a questo decreto e ci impegneremo con gli italiani a fare noi davvero, nella prossima legislatura, riforme semplici, chiare e nell'interesse di tutte le nostre imprese.
2022-08-02	PD	CollinaStefano	Signor Presidente, il cosiddetto disegno di legge concorrenza è un provvedimento significativo e importante. In questo momento è inevitabile che intervengano valutazioni che, sicuramente, in condizioni differenti non sarebbero intervenute. Siamo in campagna elettorale e, anziché rivendicare un importante lavoro comune fatto su questo provvedimento, inevitabilmente prevarranno gli accenti legati alle affermazioni che in futuro, a seconda degli auspici, ciascuno farà in ordine alla possibilità di modificare questo provvedimento in alcuni punti. Ritengo che questo sia un aspetto che renderà un po' deficitario il lavoro svolto, perché credo che nei momenti nei quali abbiamo affrontato tutti insieme questo provvedimento abbiamo cercato di guardare a delle mediazioni alte, a degli accordi significativi, a qualcosa che ci tenesse uniti nell'interesse del Paese. Oggi non siamo più in queste condizioni, quindi le valutazioni prendono strade differenti. Credo che vada sottolineato un aspetto: l'Europa sta cercando di fare un percorso importante che cerca di rendere omogeneo il territorio europeo e le condizioni che nei singoli Paesi cittadini e imprese si devono trovare di fronte. Quello che abbiamo vissuto negli ultimi anni - mi riferisco alla pandemia e, negli ultimi mesi, al conflitto scatenato dalla Russia nei confronti dell'Ucraina - in realtà a livello europeo ha generato un'accelerazione nei confronti di questo processo. L'Europa, i cittadini europei e le imprese europee hanno cioè scoperto di essere più forti se fanno le cose insieme, di essere capaci di affrontare le difficoltà se riescono a raggiungere l'obiettivo di lavorare insieme per un quadro normativo complessivo che metta a disposizione di cittadini e imprese le stesse opportunità e le medesime protezioni. Credo che questo sia un punto che dobbiamo avere presente perché il forte rischio che vedo è che questo obiettivo e questa consapevolezza siano messi in discussione in modo significativo. Colleghi, non ne faccio una questione di politica interna e di confronto elettorale, perché, anche rispetto alla crisi energetica di queste settimane, l'Europa è partita dicendo di affrontarla insieme con un'unica scelta comune, e alla fine gli Stati hanno optato per un «si salvi chi può». Infatti, i vari distinguo rispetto al tema dell'approvvigionamento energetico nei confronti della Russia non hanno consentito - ciascuno per le proprie posizioni di partenza - di trovare un punto di accordo. Capite quindi che la prospettiva europea oggi è fortemente a rischio. Dobbiamo riuscire, anche attraverso provvedimenti come questi, a tenere la barra dritta; credo sia un obiettivo di tutti quanti. Nell'affrontare i temi rimasti in sospeso, voglio sottolineare un lavoro importante della Camera con la delega sulle semplificazioni legate agli investimenti sulle energie rinnovabili. Spesso ci siamo trovati a discutere delle difficoltà del cosiddetto permitting, i tempi, la burocrazia, i vari livelli che si sovrappongono per realizzare in modo efficace gli investimenti sulle energie rinnovabili. La necessità di affrontare questo tema ha portato il Governo e il Parlamento a inserire norme di semplificazione, che saranno deleghe da esercitare, ma credo che sia un passaggio importante. Lì, nella transizione ecologica, si gioca, a mio avviso, gran parte del nostro futuro e credo sia un aspetto da rilevare perché, oggettivamente, in tanti provvedimenti approvati non siamo riusciti ad affrontare compiutamente questo tema. Ecco, questo è un lascito che sicuramente questa legislatura mette nelle mani della prossima, e spero venga affrontato con il giusto approccio. Parlando di concorrenza, abbiamo provato a trovare terreni di incontro tra punti di vista differenti; non voglio chiamarle ideologie perché non è questo il punto. Siamo in un sistema che conosciamo molto bene e rispetto al quale sappiamo quali sono eventualmente i correttivi che devono essere messi in campo. Ecco, abbiamo ragionato di questo. Vorrei sottolineare questo aspetto proprio perché si guarda al Paese nel suo complesso e alle prospettive di un Paese che deve svilupparsi in modo positivo. Quindi, non partendo da zero, ragioniamo su quelli che devono essere i correttivi rispetto al sistema che abbiamo di fronte. Sono correttivi che in questo provvedimento hanno raggiunto un punto di equilibrio a mio avviso positivo. Abbiamo tante esperienze diversificate nella gestione dei servizi pubblici del nostro Paese. Da una parte abbiamo esperienze positive, con gli enti locali che hanno saputo mettere a valore gli asset realizzati in tanti anni di investimento, ma li hanno portati sul mercato e in borsa, così che oggi generano dei ritorni positivi per quelle comunità, anche in termini di risultati positivi sulle gestioni industriali, ma soprattutto sulle bollette che pagano i cittadini. Dall'altra parte, abbiamo anche esperienze pubbliche che hanno saputo restare all'interno di quei parametri di valutazione che decidono quella che è l'efficienza di un servizio. La concorrenza e il mercato, infatti, hanno bisogno di regole e hanno bisogno anche di soggetti che pongano mano a queste regole nella loro evoluzione. Non vi è solamente il mercato, ma anche la costruzione di authority di regolazione del mercato, che sappiano accompagnare il mercato a dare le risposte giuste ed efficienti ai cittadini. L'esempio dell'ARERA, secondo me, è un esempio classico di come, in questi anni, a fronte della crescita e dello sviluppo dell'offerta dei servizi pubblici locali a rilevanza economica nel campo dell'energia, del gas dell'acqua e dei rifiuti, sia cresciuta un'esperienza di regolazione e di verifica di quelli che sono i benchmark che definiscono l'efficienza di una gestione: che sia pubblica, che sia privata, che sia in borsa o che sia direttamente di un Comune. Questo, secondo me, è un aspetto da sottolineare, perché è rispetto a questi parametri che dobbiamo fare crescere l'offerta in termini di qualità e di efficienza dei servizi pubblici nel nostro Paese. Se noi non abbiamo presente che questo sistema deve crescere in modo sinergico, allora rischiamo veramente di commettere degli errori capitali. Il lavoro che è stato fatto è stato un lavoro positivo. L'ultima considerazione la voglio riservare al tema delle concessioni balneari. In tanti su questo tema avete fatto e probabilmente farete della campagna elettorale. Però, senza l'approvazione di questo disegno di legge concorrenza e del suo articolo 2, si sarebbe andati incontro ad un vuoto normativo che avrebbe generato dei disastri e dei danni nei confronti di tutti questi imprenditori. Quello che facciamo oggi, cioè approvare il disegno di legge concorrenza con questi contenuti (poi ci sarà la delega da esercitare), è fondamentale. Invece, c'è chi, pur dichiarandosi liberista, in realtà è neo corporativo e anti europeo e decide di mascherare tutto questo con la difesa dei posti di lavoro e delle imprese. Invece no! È proprio approvando il disegno di legge concorrenza che noi diamo certezze alle imprese e gli imprenditori hanno bisogno di queste certezze. E senza questo disegno di legge concorrenza sarebbero scadute le concessioni e avremmo gettato questo settore nel caos. Pertanto, il Partito Democratico voterà convintamente a favore di questo disegno di legge.
2022-08-03	FI	GasparriMaurizio	Noi voteremo a favore per una coerenza di sostegno alle Forze armate, che non vuol dire volere le guerre o lo sfracello, perché anche nella vicenda ucraina ci auguriamo che prima o poi qualcuno prenda il bandolo della matassa e riesca a portare i due Paesi ad un tavolo di pace. Siamo preoccupati che nell'Occidente non ci siano leadership adeguate e vediamo semmai Erdogan o il capo dell'Iran o altri che si riuniscono per parlare del grano ucraino e di altre questioni. I contenuti del provvedimento sono stati illustrati e li condividiamo. Li avremmo voluti incrementare sotto il profilo dei numeri, degli organici e dei riconoscimenti di varia natura. Convenimmo in Commissione che non si potesse fare perché c'era un'urgenza, non prevedevamo lo scioglimento anticipato della legislatura, ma ci mettemmo al riparo decidendo di approvarlo così com'era. Così è nato l'ordine del giorno, che mi sono premurato di redigere e ringrazio i colleghi praticamente di tutti i Gruppi per averlo sottoscritto. Prima la relatrice Pinotti - che ringrazio - lo ha citato; non lo illustro perché siamo in fase di dichiarazione di voto, ma voglio fare riferimento, oltre alle cose che la legge dice e che noi approviamo, all'agenda difesa, come l'ha definita la presidente Pinotti, che abbiamo discusso in Commissione. Ci sono state ovviamente occasioni di confronto e il consenso è stato sostanzialmente unanime perché è un'agenda che noi affidiamo, sottosegretario Mulè, al Governo, che è un organo permanente della Nazione. C'è un Governo. Ci sarà un Governo. Il Governo c'è e le Forze armate ci sono e ci saranno. Parliamo di istituzioni fondamentali, sulle quali è bene che ci sia una convergenza di consensi anche in Parlamento, perché queste sono le cose che contano: missioni internazionali, organici e investimenti. Sottosegretario Mulè, voglio ricordare, in sintesi, che l'agenda futura afferma che, ad esempio, gli organici vanno ulteriormente incrementati di altre 10.000 unità, perché le Forze armate danno un contributo anche alla sicurezza. In futuro noi vogliamo ripristinare il carabiniere ed il poliziotto di quartiere, ma l'operazione Strade sicure, operata da militari dell'Esercito e di altre Forze armate, è stata utile come forma di deterrenza e come presenze ed è ancora in corso in tante città. Servono altre 10.000 unità, al fine di arrivare a 170.000. Questa è una necessità, come quella di dover salvaguardare competenze tecnologiche avanzate. Bisogna ampliare l'avvio degli arruolamenti con la ferma volontaria, perché abbiamo anche un problema di età media delle Forze armate. L'apporto di nuove generazioni contribuirà ad avere un organico con una età media più bassa, perché non sfugge a nessuno che l'esperienza serve in questi campi, ma poi serve anche l'energia. Quindi, mettere dei giovani accanto agli esperti è importante. Con questo ordine del giorno, dunque, riteniamo di sottolineare le cose che si dovranno fare. Ad esempio, chi perde l'idoneità deve essere escluso dal computo degli organici e dall'idoneità al servizio. Altrimenti, quando si chiede quanti siano i marinai o i membri dell'Esercito in servizio, in realtà molti di loro, per ragioni fisiologiche, non svolgono servizio attivo e lavorano nei ranghi civili. Non devono perdere il loro lavoro, questo è chiaro. Svolgeranno altri compiti, ma non sono più idonei a quel tipo di servizio, che richiede integrità fisica assoluta. Leviamoli, però, dal computo degli organismi militari. Vadano agli affari civili e ripristiniamo gli organici, altrimenti, risulta che in organico vi sia un determinato numero di soggetti, quando in realtà alcuni non ci sono, perché non possono svolgere determinati servizi. Dobbiamo, quindi, guardare ad alcuni aspetti concreti relativi alla situazione del personale. Nell'ordine del giorno abbiamo concordemente inserito il riferimento a una recente delibera del Cocer. Stanno arrivando le associazioni sindacali militari, ma intanto ci sono ancora i Cocer, che hanno fatto riferimento ad alcune vicende, quali le iniziative per il compenso degli straordinari, che vanno verificate e aggiornate. Citavo Strade sicure che, come altre operazioni, richiedono adeguati stanziamenti. Serve un tavolo negoziale sulla previdenza. Nella legge di stabilità di questo anno sono stati appostati dei soldi per la previdenza integrativa, ma non li abbiamo ancora utilizzati perché serviva una legge. Con la presidente Pinotti e altri colleghi, con lo stesso spirito con cui abbiamo tutti firmato l'ordine giorno di cui sono primo firmatario, abbiamo firmato la proposta di legge, di cui la presidente Pinotti è prima firmataria, sui temi della previdenza. È nell'agenda. Ci sono gli stanziamenti: sono parziali, non sufficienti. Tuttavia dobbiamo avviare il tema della previdenza integrativa per il comparto sicurezza e difesa, perché è un'esigenza sociale fondamentale, al fine di evitare che persone che iniziano a lavorare oggi vadano in pensione domani con quattro euro. E che cosa dovrebbero fare? Dopo trent'anni e più di servizio, dovrebbero cercarsi un lavoro?
2022-08-03	LN	FerreroRoberta	Signor Presidente, colleghi, in questo caldo di fine legislatura stiamo esaminando velocemente il Rendiconto generale dell'amministrazione dello Stato per l'esercizio finanziario 2021 e disposizioni per l'assestamento del bilancio dello Stato per l'anno finanziario 2022, due documenti molto importanti che di norma vengono un po' trascurati, perché trattano di cifre, di conti pubblici, insomma di questioni noiose. Tuttavia il rendiconto e l'assestamento di bilancio avrebbero bisogno di un grande approfondimento, come già sottolineato anche dagli altri colleghi, ma oggi non possiamo farlo più di tanto. Il rendiconto è il documento contabile che fotografa l'andamento dei conti dell'anno appena trascorso, il 2021, mentre l'assestamento aggiorna a metà esercizio le previsioni di bilancio formulate a legislazione vigente, quindi si parla dell'andamento del primo semestre del 2022. Questi documenti servono alla verifica della bontà ed efficacia delle misure messe in campo dal Governo e poi approvate dal Parlamento. In generale i conti sono in ordine, nel senso che, rispetto alle previsioni, in definitiva nel 2021 abbiamo registrato un calo delle spese pari a circa il 2 per cento, ma soprattutto maggiori entrate pari a circa l'11,7 per cento. Questo è sicuramente un dato positivo per i conti pubblici, però a mio avviso un po' meno per le tasche degli italiani. Inevitabilmente, dopo le chiusure del 2020, con il blocco mondiale dell'economia, il 2021 è iniziato con aumenti spropositati dei costi delle materie prime: a febbraio 2021 il prezzo del ferro (per parlare di un materiale che tutti conosciamo) ha cominciato a salire vertiginosamente, così come quello della plastica e del legno; è quindi ovvio che un'azienda che non rientra più con i costi alla fine aumenti i prezzi, come è successo durante tutto il 2021. Gli incrementi di prezzi nella manifattura e nelle lavorazioni forse hanno impiegato qualche mese a intervenire, ma inevitabilmente sono arrivati e si sono riflessi sui prezzi al consumo. A peggiorare la situazione si è aggiunta la guerra, che ha determinato anche gli aumenti dei prezzi dei prodotti energetici, che sicuramente hanno fatto più clamore presso l'opinione pubblica, ma che si sono andati a sommare ulteriormente a quelli già in atto. Tutta questa tensione sui prezzi ha fatto sì che il gettito IVA in particolare si ampliasse; infatti, le maggiori entrate di imposte dirette sono la prima causa del miglioramento inaspettato delle entrate. Certamente questo Governo è stato in grado di sostenere ed aiutare l'economia in difficoltà per le chiusure e le restrizioni che hanno caratterizzato anche il 2021. Non dimentichiamoci quanto la Lega si sia battuta per ottenere, ad esempio, gli sgravi sulle accise, il contenimento degli effetti del caro energia per il 2022, l'annullamento degli oneri di sistema; misure che solo stando al Governo (anche se in un variegato Governo di emergenza) ha potuto ottenere. È apprezzabile il fatto che l'Esecutivo sia riuscito a metter in campo misure di aiuto senza ricorrere ulteriormente all'indebitamento; anche l'ultimo scostamento di bilancio da 14,3 miliardi (che tecnicamente non è uno scostamento, in quanto abbiamo accertato in anticipo in particolare le maggiori entrate tributarie per oltre 10 miliardi) sta permettendo all'Esecutivo di destinare tali somme al cosiddetto decreto-legge aiuti bis, che sarà prossimamente approvato. Nel corso del 2020 erano stati approvati scostamenti per circa 200 miliardi, una cifra praticamente equivalente a tutto il PNRR, poi destinati a misure che in certi casi - come si dice in gergo - hanno tirato poco. Molti di questi miliardi hanno poi potuto essere utilizzati per altre misure di sostegno senza ricorrere a ulteriori scostamenti. Questo mi porta a una riflessione su cui personalmente insisto sempre. Bisogna fare delle leggi buone, scritte bene e fruibili da famiglie, imprese e cittadini in genere.
2022-08-04	PD	PinottiRoberta	Signor Presidente, vorrei sottoporre a lei e all'Assemblea una questione di politica industriale non solo genovese e ligure, ma nazionale, che riguarda la società Ansaldo Energia. Si tratta di un'eccellenza industriale italiana, è saldamente radicata nella città di Genova, con una fabbrica e uno stabilimento come quelli che esistevano un tempo. Prima Genova ne era piena, adesso ne sono rimasti pochi e, anzi, forse Ansaldo Energia è l'unico grande stabilimento ancora esistente. È controllata da Cassa depositi e prestiti all'88 per cento, opera nel settore degli impianti energetici, come dice il suo nome, in particolare sulle turbine a gas, conta circa 2.400 dipendenti diretti, fra operai, impiegati e ingegneri e, in più, migliaia di persone che lavorano nell'indotto. Questa realtà così importante sta vivendo un momento di forte difficoltà, che è stata evidenziata in questi giorni anche da una forte mobilitazione dei lavoratori e dei sindacati, molto preoccupati per il futuro del loro lavoro. La crisi energetica e le politiche di diversificazione adottate, in conseguenza dell'invasione russa dell'Ucraina, hanno avuto un impatto molto duro sul core business di Ansaldo. Per esempio, la propensione a investire nelle centrali a carbone per trasformarle in centrali a gas è venuta rallentando: anche per quanto riguarda l'Italia erano in previsione le trasformazioni rapide degli impianti di Civitavecchia, di La Spezia e di Brindisi, con un passaggio dal carbone al gas, ma la situazione di emergenza, come sapete, ha avuto ha avuto un impatto. In più i costi delle materie prime si sono impennati in modo incredibile, determinando quella che alcuni giornali hanno definito una tempesta perfetta. Vale la pena ricordare che nel 2021 Ansaldo Energia, in attuazione di un nuovo piano industriale, aveva registrato un utile di 32 milioni, ricavi in crescita e un'inversione di tendenza rispetto agli esercizi 2019/2020, che erano stati in perdita. Purtroppo, invece, pochi giorni fa Ansaldo Energia ha fatto sapere di non riuscire a raggiungere gli obiettivi economici stabiliti nel bilancio 2022 e di non poter realizzare il suo piano industriale per via della situazione di tensione finanziaria. È evidente, nel contesto odierno, la minore attrattività degli investimenti legati agli impianti a gas rispetto ad un progetto che ha avuto rallentamenti per situazioni esterne non prevedibili. Ansaldo Energia aveva già avviato alcune diversificazioni industriali, in particolare con la costituzione di due società operanti sulle rinnovabili, cioè Ansaldo Green Tech e Ansaldo Nucleare. In particolare Ansaldo Green Tech ha delle prospettive interessanti, perché è inserita nei programmi europei sull'idrogeno verde e nello stesso PNRR, quindi nel processo di transizione energetica che l'Unione europea sta promuovendo. Fatto questo quadro conoscitivo, cosa si può fare adesso per evitare che questa crisi si trasformi nella perdita di capacità produttive e nella perdita di posti di lavoro e dei livelli occupazionali? Prima di fare la mia proposta, tanto per dirvi quanto questa realtà è nel cuore di Genova, anche l'Associazione nazionale partigiani d'Italia (ANPI) ha fatto un comunicato. Voi vi chiederete cosa c'entra l'ANPI rispetto a una crisi industriale. Ansaldo, anche ai tempi della Resistenza, è stata una fabbrica che ha avuto molti morti partigiani, quindi ancora adesso il 25 aprile si fa una grandissima cerimonia. Il brand Ansaldo è quindi inserito nell'industria italiana ed ha un significato fortissimo; pertanto c'è anche qualcosa di simbolico nella preoccupazione, oltre che un elemento reale. Sono intervenuti Confindustria, la Federmanager, i sindacati, i cappellani militari, che sono una realtà importante: a Genova nelle fabbriche esistono i cappellani militari. Tutto questo per dire qual è la proposta. Cassa depositi e prestiti è l'azionista di maggioranza. In questo caso, ovviamente, c'è bisogno di un piano di ricapitalizzazione, ma anche di dare una mano per rivedere un piano industriale che era orientato verso uno scenario che non c'è più. Voi direte che questo lo devono fare i manager. È vero, ma ci sono momenti in cui si possono fare sinergie di Stato, per esempio la società A2A ha bisogno di turbine a gas, inoltre ci sono necessità da parte di Enel. Ritengo pertanto che ci sia la possibilità di aiutare questo management anche orientando e aiutando il piano industriale. Concludo il mio intervento su un caso che in questo momento i lavoratori di Genova stanno ricordando con forza. C'è stato un momento, negli anni 2007-2008, in cui si era parlato di chiudere lo stabilimento di Fincantieri di Genova a Sestri Ponente, anch'esso un elemento simbolico nel cuore della città. Ci fu una mobilitazione amplissima della città, addirittura i tassisti andavano in giro con la scritta: salviamo Fincantieri. Questa battaglia ha sicuramente aiutato a salvare quello stabilimento, che ora è pieno di lavoro, ma è servito anche ad altro. In quel momento in cui c'era poco lavoro sul settore civile, si varò una legge navale sulla base delle necessità della Marina: 5,6 miliardi per costruire quella parte di flotta che ormai la Marina doveva dismettere. Si fece dunque un investimento certo nel tempo, piuttosto che incerto. Ciò ha consentito a Fincantieri di avere un pieno di lavoro nell'ambito militare che ha potuto distribuire sui cantieri del settore civile e non solo Genova, ma anche a Civitavecchia e ad Ancona, che ha salvato quei cantieri che poi hanno ricominciato a lavorare. Pensate che disastro sarebbe stato chiuderli! La situazione di Ansaldo è diversa: non stiamo parlando di un'azienda che ha il civile e il militare e si può fare in qualche modo compensazione, però è un'azienda che fa prodotti strategici per un progetto anche dello Stato di differenziazione energetica. Credo quindi che ci si ci si debba sforzare di essere anche creativi per trovare un rilancio e non lasciare davvero in difficoltà una realtà così importante e strategica.
2022-09-13	FI	DalMasFranco	Signor Presidente, non mi addentrerò negli aspetti tecnici del decreto-legge aiuti- bis anche perché in gran parte è una riproposizione del primo decreto-legge aiuti. Si tratta di misure necessarie, ma se dobbiamo chiederci se le stesse siano sufficienti credo che la risposta sia negativa. Usciamo da una situazione difficile: prima la pandemia, poi ciò che è successo nel mondo con l'invasione dell'Ucraina da parte della Russia, e quindi il cambiamento delle sfere di influenza nel mondo, la necessità di provvedere alla diversificazione del nostro fabbisogno energetico, cosa che sembrava non rientrare nelle prime necessità dei Governi e dell'Italia. Abbiamo scoperto quanto siamo stati vulnerabili sia dal punto di vista sanitario, della tutela della salute, sia dal punto di vista energetico. Ho sentito anche in questi giorni qualcuno che addirittura proponeva di mantenere a 19 gradi la temperatura nelle case; mi chiedo come sia possibile verificarlo e mi domando altresì se colui che può pagare tranquillamente la bolletta tenga la temperatura a 19 gradi. Mi sembrava una sciocchezza apparsa in qualche notizia e credo - spero - non trovi giustificazione nei provvedimenti che stiamo affrontando. Parlando di energia, faccio un piccolo esempio: per la tinteggiatura di un'abitazione abbiamo una riduzione del 60 per cento; per l'installazione di un pannello fotovoltaico del 50 per cento; quindi, avremmo dovuto semmai incidere su misure che efficientino, dal punto di vista energetico, questo passaggio verso la cosiddetta transizione e un'economia green, quindi più pulita, ma credo che oggi la questione sia più politica. Mi sembra che la storia, come sempre, si ripeta. Ritornerai velocemente al 1951, quando si costituì la Comunità economica del carbone e dell'acciaio (la cosiddetta CECA): De Gasperi, Adenauer, Schuman e Monnet condivisero la necessità di controllare e di unificare gli approvvigionamenti e le forniture di ciò che era stato al centro dei conflitti precedenti. Da lì c'è stata una serie di trattati, tra cui il Trattato di Roma, istitutivo della Comunità europea, come ben sappiamo. Condivido la politica del presidente Draghi, che è stata riassunta con una formula presa dalle regole del gioco del tit for tat, del ribattere colpo su colpo. È stata una politica efficace, che ho condiviso. Un Paese, la Russia, ha aggredito inopinatamente uno Stato libero quale l'Ucraina e ha sconvolto il mondo in questo momento. Siamo in una situazione difficile, perché, appena usciti dalla pandemia, siamo entrati in una situazione ulteriore, che vede il mondo diviso tra le democrazie, da un lato, e i sistemi non democratici, dall'altro. L'Italia però è anche un Paese strano, è l'Italia dei no: no TAV, no TAP, no rigassificatori. Verrebbe da dire che l'Italia è un Paese dove, a volte, il popolo è quasi nemico della gente. Basta vedere cosa è successo in Puglia, dove addirittura ci sono state violente agitazioni e referendum che hanno detto no all'ingresso del gasdotto dalla Crimea in Europa passando attraverso la Puglia, opera richiesta e voluta fortemente dall'Europa. Questa è quindi l'Italia del no. Non so quanto tempo ho ancora a diposizione, posso terminare? PRESIDENTE. Le ho lasciato la possibilità di continuare. DAL MAS (FIBP-UDC). La ringrazio, Presidente, sarò breve. Non so se siamo davanti ad una nuova divisione del mondo in sfere di influenza che veda, come dicevo prima, da un lato le democrazie e dall'altro i sistemi non democratici (la Cina, la Russia), tra modelli di vita diversi che non so fino a che punto potranno convivere. Non so fino a che punto la globalizzazione, che pure ha tolto molta gente dalla fame, riuscirà a garantire questo. Consentitemi di congedarmi con una citazione credo profetica di Victor Hugo, che nel 1849 disse: verrà un giorno in cui Francia, Inghilterra, Germania, Italia e Russia, senza perdere la loro gloriosa tradizione, si fonderanno in una superiore unità. Verrà un giorno in cui si vedranno questi due gruppi immensi, Stati Uniti d'Europa e Stati Uniti d'America, posti l'uno di fronte all'altro, che si terranno la mano al di sopra degli oceani.
2022-09-13	FI	GalloneMariaAlessandra	Signor Presidente, Governo, colleghi, fare presto e bene è l'obiettivo di Forza Italia per aiutare il Paese. Il lavoro del Parlamento non si ferma. Il Paese, i cittadini, le imprese, le famiglie, gli artigiani, gli agricoltori, i professionisti di ogni settore, la scuola, l'università e la sanità hanno bisogno di sostegno nell'immediato e di misure strutturali di visione nel medio e lungo periodo. Oggi pensiamo ai sostegni nell'immediato. Approviamo il secondo decreto-legge aiuti che segue il primo provvedimento di emergenza già approvato, entrambi con la finalità di intervenire per contrastare il caro energia, il caro carburante e l'emergenza idrica provocata dalla siccità estiva, ma anche per sostenere gli enti territoriali in favore delle politiche sociali, al fine di tutelare il potere d'acquisto e rilanciare gli investimenti. Le cause degli aumenti esponenziali sono note, gli effetti sono devastanti, ma noi siamo pronti ad affrontarli con l'auspicio che il prossimo sarà un Governo che guarda tutto nella stessa direzione e affronterà con impegno, determinazione e visione competente e concreta tutte le questioni aperte. Ora bisogna mettere in atto le contromisure necessarie nell'immediato, nel breve, nel medio e nel lungo periodo. La somma degli aiuti previsti da questo e dai decreti precedenti supera i 34 miliardi di euro, ai quali si dovrebbero unire altri 13,6 annunciati dal Governo; oltre 47 miliardi iniettati nell'economia reale, più di un'intera manovra di bilancio. Probabilmente ne serviranno altri, posto che i maggiori oneri per l'energia si aggirano attorno ai 3 punti del PIL. Subito dopo voteremo proprio questa variazione di bilancio per consentire al nuovo Governo di intervenire nuovamente. I temi li conosciamo: il contrasto al caro energia e carburanti; il sostegno ai problemi insorti dopo la lunga emergenza idrica e agli enti territoriali; i sostegni previsti per le politiche sociali e per tutelare il potere d'acquisto delle famiglie; le misure per il rilancio degli investimenti. Siamo riusciti a chiudere questo decreto nei tempi stabiliti, nonostante una costruzione non facile a causa delle solite prese di posizione dissonanti di alcuni Gruppi.
2022-09-13	FI	ModenaFiammetta	Signor Presidente, colleghi, Forza Italia ritiene che sia giusto l'utilizzo delle maggiori risorse individuate per gli obiettivi programmatici. Lo riteniamo opportuno e necessario a fronte dell'emergenza, a tutti nota, riguardante l'aumento dei prezzi, in modo particolare per l'energia e per il gas. È bene chiarire che non siamo di fronte a una sorta di manovra di scostamento, tanto per intendersi; si tratta invece di un'operazione diversa, che tiene conto di un miglioramento del quadro generale della finanza pubblica nei primi otto mesi dell'anno, miglioramento che ha generato maggior gettito fiscale e conseguentemente un minore indebitamento. Grazie a questo si possono individuare le risorse per intervenire con riferimento alle emergenze specifiche dell'energia e dei prezzi del gas. È il motivo per il quale siamo favorevoli a questo provvedimento, che non va a toccare i quadri complessivi che sono stati definiti e che attengono alle previsioni individuate per la finanza pubblica. Soprattutto, come dicevo, si tratta di un provvedimento che si basa su un miglioramento netto - voglio sottolinearlo ancora una volta - dell'indebitamento della nostra finanza pubblica. Quindi, per capirsi, non è creazione di nuovo debito; è un'operazione che siamo in condizioni di fare proprio perché abbiamo a disposizione un quadro positivo di finanza pubblica da cui si possono attingere le risorse per famiglie e imprese. Le cifre le conosciamo: parliamo di uno 0,3 per cento rispetto alle previsioni. È ovviamente un provvedimento necessario per il quadro generale, giustificato quindi dall'eccezionalità, che noi voteremo con convinzione. Con l'occasione, colleghi, anche io vorrei ringraziare gli Uffici e tutti voi, per questo pezzo di strada che abbiamo fatto insieme e soprattutto per aver condiviso con voi l'onore di aver servito il Paese in questa legislatura.
2022-09-13	LN	BriziarelliLuca	Il tema dell'acqua, insieme a quello dell'energia, non è un tema; è il tema, da qui al futuro. In questo decreto c'è un unico articolo, che è stato recuperato da quello che doveva essere il decreto siccità, che il Governo nel suo insieme, anche con il sostegno dell'opposizione, avrebbe dovuto presentare. Noi non ci possiamo curare solo dei danni e di rifonderli. Dobbiamo lavorare in prevenzione, per prevenire e capire quello che può succedere.
2022-09-13	LN	FerreroRoberta	Inoltre, è stato prorogato al quarto trimestre l'annullamento degli oneri di sistema sulle bollette delle famiglie. Anche in questo caso, può trattarsi di una misura da poco (nel senso che sappiamo benissimo che le bollette delle famiglie sono aumentate in maniera smisurata), ma se non si converte questo decreto decade anche questa misura che va comunque ad aiutare le famiglie. È stato altresì rafforzato il bonus sociale energia elettrica e gas, anche se poi si è appreso quanto sappiamo. Per questo motivo, il mio appello al Parlamento è sempre di essere concreto, andando a vedere l'efficienza e l'efficacia delle normative che si approvano in questa sede. Nel mondo reale questo provvedimento incontra grandi difficoltà, perché le famiglie hanno problemi ad ottenerlo a causa del meccanismo di comunicazione dell'ISEE: paradossalmente, infatti, è automatico soltanto per i percettori di reddito di cittadinanza, mentre le famiglie hanno grandi difficoltà a ottenere questo bonus. È stata inoltre innalzata la possibilità per le imprese di erogare benefit aziendali fino a 600 euro. Questo va bene perché salari e stipendi stanno perdendo potere d'acquisto molto velocemente. La nostra idea, che ho manifestato anche in un emendamento da me proposto, è quella di poter contrastare l'inflazione, agendo anche di conseguenza sul cuneo fiscale, dando la possibilità al datore di lavoro di erogare aumenti esenti da tasse. Intendo dire che quando un'azienda spende 100 euro per un aumento, è impossibile che il lavoratore percepisca nella busta paga circa 40 euro. Bisogna quindi pensare a detassare quello che si vuol dare in più al lavoratore. Sono tutte misure migliorabili, ma di cui non possiamo fare a meno. Con un altro emendamento avevamo chiesto di dare ancora una possibilità di remissione del pagamento dilazionato della maxirata di fine luglio della rottamazione- ter. Abbiamo proposto di eliminare anche la scadenza del 30 settembre per quanto riguarda il superbonus 110 per cento sulle villette. Sono tutte misure che il prossimo provvedimento, cosiddetto aiuti- ter, dovrebbe prendere in considerazione. Vorrei concludere il mio intervento soltanto dicendo che ci vuole molto senso della realtà in questo momento, nel rispetto delle famiglie e delle imprese che davvero vedono un'inflazione dilagante. Il Governo deve quindi trovare delle soluzioni a questa situazione che oserei definire drammatica. In conclusione di questo mio ultimo intervento ringrazio tutti, i colleghi, gli uffici, le Commissioni 5ᵃ e 6ᵃ e i rispettivi Presidenti per il grande lavoro svolto in questi anni.
2022-09-13	M5S	GallicchioAgnese	, non a quelli che si presentano a telecamere accese e poi vanno via -, oggi siamo chiamati ad approvare il finanziamento di una nuova tranche di aiuti a favore di famiglie e imprese che soffrono a causa dell'inflazione dovuta all'aumento dei costi dell'energia, lo sappiamo, e dei prezzi delle materie prime. È il terzo decreto-legge aiuti, usando questa volta il maggiore spazio fiscale che il Governo si ritrova grazie all'andamento delle entrate. Non si dice no a un aiuto né si può dire no da parte nostra a quello che però è un finto scostamento. Sì, purtroppo, è un finto scostamento, non è uno scostamento, e ancora una volta si raschia il fondo del barile, del maggiore spazio fiscale a disposizione per mettere in campo non aiuti, ma, come ha detto anche il mio collega Pellegrini, solo degli aiutini. Così li dobbiamo definire se rapportati all'enormità dei problemi che dobbiamo risolvere in questa fase economica negativa. Noi del MoVimento 5 Stelle, che certo non avevamo la palla di vetro, ma semplicemente verificavamo le difficoltà quotidiane del tessuto socio-economico e leggevamo tutte le più accreditate previsioni, da dicembre 2021 chiedevamo uno scostamento di bilancio: uno scostamento vero, e non finto come questo. Lo chiediamo da più di otto mesi. Sarebbe stato e sarebbe ancora oggi utile, anche se con ritardo; sarebbe uno strumento più efficace per trovare subito risorse massicce da destinare a famiglie e imprese, per sostenere investimenti ad alto moltiplicatore. Nel corso dei mesi, poi, diverse forze politiche si sono accodate a questa richiesta, anche l'unico partito di presunta opposizione, sempre ben allineato al premier Draghi nel sostenere un secco no allo scostamento di bilancio, che in queste ultime ore si rende conto che, invece, qualcosa di più andrebbe fatto. Bene, anzi male, perché avremmo voluto che questa consapevolezza da parte delle altre forze politiche fosse maturata molto prima. Purtroppo, è andato in scena lo stesso canovaccio seguito per il superbonus, le cui modifiche invocavamo, anche queste, da mesi, ma oggi, solo grazie alla nostra tenacia, all'interno del decreto aiuti bis abbiamo ottenuto un risultato importante. Soltanto la ferrea posizione del Movimento a tutela di decine di migliaia di imprese edilizie alla fine ci ha permesso di fare un grande passo in direzione dello sblocco della circolazione dei crediti fiscali collegati al superbonus e agli altri bonus edilizi. È emersa una pura e semplice verità: in Commissione solo noi del MoVimento ci siamo opposti strenuamente, a testa alta, alla richiesta del Ministero dell'economia di ritirare tutti gli emendamenti al decreto aiuti- bis, quando tutte le altre forze politiche si erano già tranquillamente accodate senza discutere. È solo grazie al nostro rifiuto che oggi abbiamo la riformulazione del nostro emendamento che finalmente scardina l'eccesso di responsabilità solidale che aveva bloccato la cessione dei crediti fiscali. Tutti sanno chi ha combattuto per questo risultato: il MoVimento 5 Stelle, mentre qui dentro è pieno di forze politiche che cercano disperatamente di rivendicare il merito di questo risultato facendo solo falsità elettorali. Ma questa non è semplicemente la nostra vittoria, è una vittoria di migliaia di lavoratori e famiglie portate sull'orlo del baratro da questo Ministero dell'economia e lo dico con orgoglio. Sull'uso del maggiore spazio fiscale, concludo dicendo che dobbiamo metterci in testa che non investire oggi comporta costi destinati a moltiplicarsi in futuro. Per questo ora non dobbiamo temere un extra- deficit contabile, semmai dobbiamo temere i deficit ambientali, di sicurezza e indipendenza energetica, i deficit delle nostre infrastrutture sanitarie, quelli della protezione sociale e del lavoro. Questi sono i deficit e i debiti di cui dobbiamo aver paura.
2022-09-13	M5S	LanziGabriele	Peraltro, colleghi, è passato quasi un anno da quando chiedevamo misure contro il caro energia, ulteriormente acuitosi a causa del conflitto russo-ucraino, ma già presente a seguito delle riaperture post pandemia. A marzo scorso addirittura le nostre proposte venivano messe nero su bianco all'interno di una mozione a firma dei colleghi Pesco e Cioffi, ma sottoscritta da gran parte del Gruppo MoVimento 5 Stelle.
2022-09-13	M5S	NaturaleGisella	La corsa al ribasso deve essere fermata. Le speculazioni in atto sono da condannare e assicurare alla giustizia. Si è parlato tanto di recuperare fondi tassando gli extra profitti ricavati dalle società energetiche, ma la norma approntata si è rivelata sbagliata. Quello che è stato fatto non serve a nulla. I 9 miliardi di euro previsti da queste tasse neppure sono entrati. Ora si tenta un correttivo intimando alle aziende tenute a pagare la tassa e che non lo hanno fatto entro i termini del 31 agosto per l'acconto e del 15 dicembre per il saldo di non poter più godere delle disposizioni in materia di ravvedimento operoso. Il MoVimento 5 Stelle è stata l'unica forza politica lungimirante. Sono ormai sei mesi che puntiamo i piedi per far mettere mano alle soluzioni risolutive che ha ampiamente elencato e rappresentato il relatore poco fa, non ultima la soluzione sulla cessione dei crediti per i lavori effettuati con il bonus del 110 per cento. Voglio porre l'accento su un altro aspetto importantissimo che può rappresentare la soluzione per il caro energia, ossia il piano europeo di acquisti comuni, puntando sempre al consolidamento della solidarietà europea (quindi tutto da farsi in Europa). Il tetto calmieratore è indispensabile, ma non sarà sufficiente: bisogna farsi valere in Europa, così come fece il presidente Giuseppe Conte nel periodo pandemico. L'Italia necessita di validi rappresentanti per ottenere il rispetto che meritiamo.
2022-09-13	M5S	NaturaleGisella	Per l'esercizio dell'attività agricola e della pesca quasi 195 milioni sono stati stanziati per estendere il credito di imposta al 20 per cento sui costi sostenuti per gli acquisti di carburante effettuati anche nel terzo trimestre del 2022 e un ulteriore contributo straordinario, sempre come credito d'imposta, per l'acquisto di energia elettrica e gas naturale a favore delle imprese che hanno subito un incremento del costo per kilowatt superiore al 30 per cento relativo al medesimo periodo dell'anno 2019.
2022-09-13	M5S	PescoDaniele	Voglio solo ricordare che il Governo intende predisporre un nuovo decreto-legge di circa 13 miliardi di euro sempre in aiuto alle famiglie e alle imprese. A tal fine utilizzerà i circa 6,2 miliardi che si sono resi disponibili dalle maggiori entrate fiscali soprattutto con riguardo all'IVA, all'Irpef e all'Ires, e altri circa 7 miliardi provenienti da una razionalizzazione delle spese, nonché dalle famose entrate derivanti dai maggiori oneri su chi commercia energia. Grazie a queste risorse si potrà approvare questo decreto-legge, senza modificare il livello di indebitamento. Questa è la cosa più importante: non verrà creato nuovo debito.
2022-09-13	M5S	QuartoRuggiero	Signor Presidente, noi lasceremo ora il Parlamento, ma purtroppo i rischi naturali non ci abbandoneranno. Gli scienziati hanno l'obbligo morale di avvertire l'umanità di ogni minaccia catastrofica e di dire le cose come stanno. Sulla base di ciò e della ricerca condotta, dichiariamo in modo chiaro e inequivocabile che il pianeta Terra sta affrontando un'emergenza climatica: l'hanno detto 11.000 scienziati di 153 Nazioni nel novembre 2019. In Italia fa eco in questi giorni la petizione "Un voto per il clima" delle società italiane per le scienze del clima, ad oggi firmata da 221.000 persone, affinché la crisi climatica sia un problema politico prioritario. L'emergenza sta colpendo duramente l'intero Globo, e sicuramente l'Italia, sia per la sua collocazione nell'area mediterranea in via di tropicalizzazione, sia per la sua fragilità geologica, sia per la vulnerabilità estrema del costruito. In quest'ultima estate, prima la siccità e gli incendi hanno devastato campi e foreste, poi è arrivato il turno delle alluvioni e delle tempeste; il lago di Como, il Trentino, Monteforte Irpino, Stromboli e Scilla, il 12 agosto, la Liguria, la Toscana l'Emilia-Romagna e il Veneto, il 18 agosto, con venti impetuosi. Si sono registrate due vittime in Toscana e tornadi a Spinea, Chioggia e Bondeno. Sono state poi colpite Caserta, Capri, Vieste e Bitti. Sì, ancora incubo alluvione a Bitti. Quest'anno si è creata la combinazione di caldo e di asciutto più estrema mai vista prima d'ora dall'inizio dell'Ottocento. Il Mediterraneo è più caldo di 5-6 gradi e la tanta energia disponibile potrebbe innescare nubifragi e alluvioni autunnali, prossime alluvioni, trombe d'aria, supercelle e mesocicloni, provocando morti, feriti e danni. L'ultimo rapporto dell'Istituto superiore per la protezione e la ricerca ambientale ci ricorda che il 94 per cento dei Comuni italiani è a rischio per frane, alluvioni o erosioni costiere. Sì, il 94 per cento, la quasi totalità. Se non vogliamo che i sempre più frequenti ed intensi eventi meteo si trasformino in catastrofi, la strada della prevenzione è obbligata, ancor più in tempi di cambiamento climatico che impone sia un deciso contrasto a livello globale sia un adattamento locale. In conclusione, il fulcro della prevenzione del rischio idrogeologico è la conoscenza e il caposaldo della conoscenza...
2022-09-13	PD	CominciniEugenio	Signor Presidente, il decreto-legge aiuti- bis che ci apprestiamo a convertire in legge ha previsto interventi straordinari contro carovita ed energia. Da agosto scorso ci sono più fondi per calmierare le bollette; per prorogare lo sconto benzina; per ampliare il taglio del cuneo fiscale da luglio a dicembre; per estendere il bonus 200 euro; per rafforzare il bonus sociale elettrico e gas per il quarto trimestre 2022; per anticipare la rivalutazione delle pensioni e sono previste molte altre misure specifiche. In totale, al pacchetto di misure sono stati destinati 15 miliardi, a cui si aggiungono altri 2 miliardi di euro per interventi di lungo periodo. Il Senato della Repubblica, però, nonostante la straordinaria condizione politica e la particolarità del momento che viviamo, in queste settimane ha saputo mettere da parte le potenziali criticità e frizioni legate alla campagna elettorale e concentrarsi sulla ricerca di soluzioni aggiuntive a quelle messe a punto dal Governo Draghi, in qualche caso grazie alla dialettica politica e al potere di indirizzo del Parlamento, andando a modificare posizioni assunte dall'Esecutivo che parevano inscalfibili. Siamo stati così in grado di trovare soluzioni mediative alte e utili ai bisogni del Paese. Per lo sblocco della cessione dei crediti del superbonus, abbiamo individuato soluzioni idonee per le famiglie e per le imprese senza rinunciare all'esigenza di non lasciare impunito chi ha truffato lo Stato, con una posizione quindi certamente responsabile. Lasciatemi dire una parola sul gioco delle tre carte, quasi da prestigiatore provetto, che è stato messo in atto in questa ultima settimana da parte dell'ex presidente del Consiglio Giuseppe Conte e anche da alcuni colleghi del MoVimento 5 Stelle, cercando di trovare una soluzione che potesse rappresentare una sorta di condono tombale per tutte le questioni sia per chi aveva operato in maniera corretta, sia per chi aveva operato delle truffe.
2022-09-20	FI	GasparriMaurizio	Signor Presidente, il Gruppo di Forza Italia è ovviamente d'accordo con questo decreto-legge, che rappresenta uno degli interventi parziali per affrontare la drammatica vicenda energetica, economica e sociale che stiamo vivendo. È un tassello di un'azione che era stata già avviata con un precedente decreto-legge; è in corso di ultimazione nei suoi dettagli un ulteriore provvedimento e credo che il nuovo Parlamento e il nuovo Governo avranno ancora da lavorare su questo terreno, perché le esigenze delle famiglie e delle imprese sono enormi e il costo dell'energia è il problema che preoccupa più gli italiani, giustamente, anche in questi giorni. Noi di Forza Italia, peraltro, sappiamo bene che la questione non si risolverà solo con dei decreti, ma serve un intervento europeo. Ed è per questo che sia il presidente Berlusconi che l'onorevole Tajani, come i parlamentari europei, hanno chiesto da mesi che l'Europa lanci un'altra azione, come il recovery fund che c'è stato per il Covid-19, per affrontare gli stanziamenti per l'energia e difendere la realtà produttiva di tutta Europa e dell'Italia. Noi siamo impegnati a proseguire questa azione, ma riteniamo - questo sarà un capitolo che si affronterà in futuro - che si debbano rimuovere le cause del disastro in cui viviamo. Siamo stati, siamo e saremo solidali con il popolo ucraino, ma ricordiamo la politica che i Governi Berlusconi seppero fare mettendo intorno a un tavolo i russi e gli americani, l'Oriente e l'Occidente.
2022-09-20	M5S	LanziGabriele	Avete idea della sofferenza che oggi il Paese vive, a causa del caro energia? Famiglie e imprese sono in ginocchio, non riescono a pagare le utenze e, addirittura, per farlo adesso si chiede loro di contrarre altri debiti. Ecco qual è la realtà fuori da queste stanze: una realtà di cui chi ha votato questa norma non ha alcuna contezza. Ai cittadini voglio dire che chi oggi voterà per eliminarla, solo pochi giorni fa era d'accordo a introdurla. Sono gli stessi partiti che per mezza legislatura hanno ignorato la nostra richiesta di introdurre un salario minimo orario, per aiutare chi guadagna 3 o 4 euro l'ora e non riesce a portare un piatto caldo a tavola.
2022-09-20	M5S	QuartoRuggiero	Signor Presidente, nell'ultimo mio intervento di martedì scorso paventai ciò che poi si è verificato nelle Marche: era una tragedia annunciata, che ha causato undici morti, due dispersi e un territorio devastato. Condivido pienamente il dolore delle comunità colpite. Nelle Marche si sono verificati un evento meteo estremo, che comunque può accadere ovunque in Italia, e un alluvione in un territorio geologicamente fragile, strutturalmente vulnerabile e indifeso. I climatologi ci hanno ben detto che c'è un'emergenza climatica planetaria e che in Italia quest'anno si è creata la combinazione di caldo e di asciutto più estrema mai vista prima d'ora dall'inizio dell'Ottocento, con i mari più caldi di 5 o 6 gradi e tanta energia disponibile, da innescare nubifragi e alluvioni autunnali. Si è così scatenato un temporale autorigenerante V- shaped, con piogge fino a 418 millimetri in sette ore, con conseguenti esondazioni in punti già colpiti in passato. Ben ricordo l'alluvione del Misa a Senigallia del 3 maggio 2014, con tre morti e 180 milioni di euro di danni, dopo la quale ben poco è stato fatto, con un'opera di difesa degli argini incompiuta da quarant'anni. Anche allora ci fu un morto nel garage, come papà e figlio ora. Probabilmente, se avesse funzionato IT Alert, Giuseppe e Andrea avrebbero ricevuto un messaggio di pericolo sul proprio cellulare e non sarebbero scesi, mettendo in salvo la propria vita, piuttosto che l'automobile. Lo stesso messaggio forse avrebbe fatto desistere Silvia dal mettersi in auto con Mattia, il bimbo di otto anni scomparso con il terrore negli occhi. IT Alert, l' app della Protezione civile, che ci dicono già pronta e sperimentata, con tanto di spot pubblicitario, non ci avverte, lasciandoci nella nostra incapacità di discernimento e comportamento. Non avrebbe dovuto entrare in funzione il 21 giugno scorso? Concludendo, se non vogliamo che i sempre più frequenti e intensi eventi meteo si trasformino in catastrofi, la strada è obbligata: allerta e prevenzione. Fulcro della prevenzione e del rischio idrogeologico è la conoscenza e il caposaldo della conoscenza è la cartografia geologica. Concludere IT Alert e la cartografia geologica è la strada giusta, che può salvare la vita.
