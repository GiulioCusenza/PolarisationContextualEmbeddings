2014-01-08	M5S	PugliaSergio	Mancano giusto tre righe. Mi lasci concludere e dire due parole ai nostri lavoratori della scuola. Vergognatevi, voi del Partito Democratico! Dovete solo vergognarvi! Avete messo le mani direttamente nelle tasche... PRESIDENTE. La richiamo, senatore Puglia, ad attenersi all'oggetto all'ordine del giorno. PUGLIA (M5S). Concludo, signor Presidente. Direttamente nelle tasche dei lavoratori... PRESIDENTE. La richiamo di nuovo all'oggetto della discussione, senatore Puglia. PUGLIA (M5S). Ora bisogna ripristinare immediatamente il diritto. Siete stati ancora una volta colti con le mani nella marmellata, eh? Il Movimento 5 Stelle...
2014-01-09	M5S	PagliniSara	Signora Presidente, il settore della scuola è da sempre oggetto di continue riforme, ma pochi tra gli uomini del Governo che si sono succeduti in questo Paese sembrano essere veramente interessati a migliorarlo. Al centro della scuola ci dovrebbero essere gli insegnanti e gli studenti e, affinché la qualità dell'insegnamento sia sempre migliore, bisognerebbe chiedersi quali sono le vere problematiche del sistema scolastico italiano. Nel nostro Paese viviamo questa contraddizione: abbiamo i politici più pagati d'Europa e gli insegnanti tra i meno pagati d'Europa. Gli insegnanti italiani formano le nuove generazioni e dovrebbero avere condizioni paritarie, simili a quelle dei loro colleghi europei. Non è pensabile che siano sempre necessarie le proteste, le manifestazioni, i comunicati a risvegliare i Ministeri dell'istruzione e dell'economia. Ultimamente si è aggiunto il problema degli scatti di anzianità del personale della scuola. Il presidente del Consiglio Enrico Letta ha annunciato che non ci sarà nessuna restituzione delle somme percepite lo scorso anno da trattenere in busta paga (gli ormai famosi 150 euro al mese), ma i rappresentanti sindacali sottolineano che la decisione del Consiglio dei ministri è solo quella di «sospendere» la restituzione degli scatti di anzianità e per questo ci si augura che sarà infine «definitiva». Oltre al ripristino degli scatti di anzianità, i rappresentanti del comparto scuola denunciano questioni altrettanto gravi come «la restituzione delle posizioni economiche ATA, il mancato pagamento degli stipendi e delle ferie ai supplenti, la riduzione del salario di posizione ai dirigenti scolastici». E proprio la restituzione delle posizioni economiche ATA chiama il Governo a dare delle risposte. In una nota del 7 gennaio il MIUR informa che «si rende inevitabile procedere al recupero delle somme già erogate in favore del personale ATA, sia per la prima che per la seconda posizione, acquisite e, conseguentemente, erogate con decorrenza dal 1° settembre 2011 ed annualità successive procedendo al blocco di ogni ulteriore mensilità». Come sempre, il Movimento 5 Stelle è vicino alle persone che hanno visto nel tempo perdere la loro dignità e assottigliare il loro potere di acquisto. Oggi si fa fatica a vivere e a sopravvivere. Se l'esempio deve venire dall'alto invitiamo questa politica a usare mezzi e misure della stessa specie, sia nell'ambito della scuola che nell'ambito della politica. Voi chiedete un reso dai lavoratori con stipendi quasi da fame, al di sotto delle statistiche europee... PRESIDENTE. Senatrice, la prego di concludere. PAGLINI (M5S). Noi chiediamo ai partiti di restituire tutti i soldi ricevuti dai rimborsi elettorali dal 1993, visto che un referendum aveva espresso un chiaro no al finanziamento pubblico alla politica. Ritornando ai lavoratori della scuola ATA, ci auguriamo, come sembra da comunicazione odierna, che il MIUR, insieme al Ministero dell'economia, risolva al più presto questa grave situazione.
2014-01-14	LN	CentinaioGianMarco	Non ho detto nessuna parolaccia, Presidente. PRESIDENTE. Non è comunque un complimento. CENTINAIO (LN-Aut). Cosa? Cadregaro? Acrobata? Mi dica lei. Signora Presidente,quando ero piccolo a scuola mi hanno insegnato i Dieci Comandamenti, quelli che Dio fece scrivere a Mosè sul Monte Sinai: «Non uccidere. Non commettere atti impuri. Non rubare. Non dire falsa testimonianza. Non desiderare la donna d'altri. Non desiderare la roba d'altri».
2014-01-14	LN	DivinaSergio	Onestamente, non chi è addetto ai lavori, bensì il cittadino comune, si chiede: ma a Roma, nelle aule e nei Palazzi, qualcuno ha il timone della situazione? Oggettivamente è difficile dire: «Sì, c'è Letta, c'è quell'altro». Qui non sappiamo nemmeno se c'è un timoniere! Qui si sbanda, si va completamente alla deriva. Il salva Roma è una delle ultime scivolate, e chi lo ha bocciato? Il maggiore sponsor di questo Governo, il presidente Napolitano, secondo il quale non si possono fare sciocchezze o porcherie del genere. Un fatto è passato sotto traccia: i 150 euro dati al comparto scuola; un momento, quei soldi sono stati dati, poi tolti, successivamente congelati e adesso ho letto che sono «virtualmente tolti in busta paga». Con tutta onestà non so che cosa voglia dire «virtualmente tolti in busta paga». Vuol dire dati o tolti? Sul fatto interviene in modo roboante il segretario del Partito Democratico Renzi, il quale dice che non si può giocare e che non si sta su «Scherzi a parte». Non stiamo su «Scherzi a parte»? Noi facciamo un'altra osservazione, ricordando il salva Italia, la spending review e via dicendo: è stato chiesto a tutti i dipendenti pubblici il blocco di ogni tipo di aumento, di carriera e stipendiale, perché compensato almeno dalla certezza del posto di lavoro, che nel privato non esiste. Ma io domando: per quale motivo il blocco dell'intero comparto pubblico deve valere per tutti, ma non per la scuola? Siamo anche d'accordo nel dire che non è giusto il trattamento che si riserva ai docenti, i quali forse dovrebbero essere riconosciuti, valorizzati e pagati in misura maggiore, che il loro ruolo davvero importante e determinante per la formazione dei giovani. Ci troviamo, però, nell'ambito del comparto pubblico garantito nel posto di lavoro e non capiamo perché si fanno strappi, a questo punto, ad una regola generale. La risposta c'é: forse il comparto scuola è il bacino elettorale del PD renziano. È l'unica soluzione. Ma, scusate, colleghi, questa non è - come dice Renzi - una puntata del programma «Scherzi a parte»: questa è la tipica commedia all'italiana. In questa sede nessuno però parla mai delle vittime dei reati in esame. Che cosa diciamo loro? Fatevene una ragione? Lo Stato ha deciso di trattare in modo migliore i delinquenti degli onesti? Sì, potete dirlo. La Lega però esce da questo coro, anzi mette il dito nella piaga. Andate voi a giustificare queste sconcezze. Ora vi espongo una banalità, che è un vezzo mio, una proposta del tutto personale. Ebbi a suo tempo a dire: se proprio vogliamo premiare qualche carcerato che ha già scontato una buona parte della pena, ha tenuto una buona condotta e vuole contribuire alla comunità, per quale motivo non gli si dà una piccola agevolazione? Il riferimento è al Brasile: il carcere di Santa Rita do Sapucai ha comperato delle biciclette che producono energia elettrica e ha chiesto ai carcerati in queste situazioni, che hanno già scontato metà della pena e si comportano bene, di poter pedalare per fare energia per l'istituto carcerario, per quel Comune, dando praticamente luogo ad una trasformazione della pena in chilowatt. Almeno la società ha un minimo di rientro e di gratificazione. Concludo, Presidente. PRESIDENTE. Ha a disposizione mezzo minuto. DIVINA (LN-Aut). L'articolo di Angelo Panebianco... PRESIDENTE. È troppo grande il foglio dell'articolo che intende leggere. DIVINA (LN-Aut). Non lo leggo tutto. È noto che Angelo Panebianco non è un estremista, né un razzista o uno xenofobo, ma affronta in modo molto ragionevole il problema dell'accoglienza fino ad arrivare a pronunciare tre parole: «È possibile che convenga perfino favorire l'immigrazione dal mondo cristiano-ortodosso a scapito (...), e tenuto conto del divario dei tassi di natalità, di quella proveniente dal mondo islamico. Quanto meno questo dovrebbe essere un legittimo tema di discussione», perché la seconda fase dell'immigrazione è l'integrazione. Noi lo diciamo da una vita e abbiamo due sentimenti: un po' di soddisfazione e un po' di rabbia. Proviamo soddisfazione perché vediamo che i nostri appelli vengono accolti con molto ritardo e proviamo rabbia per tutto il tempo che abbiamo perso.
2014-01-16	M5S	BlundoRosettaEnza	Presidente, colleghi, i cittadini abruzzesi ed aquilani, quelli onesti, stanno vivendo giorni molto difficili a causa dei continui scandali ed inchieste che nelle ultime ore stanno spazzando via l'intera classe politica impegnata in questi anni nella gestione della fase di ricostruzione all'Aquila e in Abruzzo. Oltre ad assistere al quasi certo e vergognoso dietrofront sulle dimissioni da parte del sindaco dell'Aquila Massimo Cialente, i cittadini sono ormai quotidianamente costretti ad ingoiare pillole di malaffare, l'ennesima questa mattina. La stampa locale, infatti, riporta la notizia di una scuola, l'Istituto per geometri «De Nino-Morandi», di Sulmona, ricostruita malamente con i fondi del terremoto. I magistrati aquilani, nell'ambito della più ampia inchiesta sull' affaire degli istituti scolastici da mettere in sicurezza, hanno accertato che la scuola De Nino-Morandi sarebbe stata ricostruita con metà fondamenta e sarebbe costata, a causa di false fatturazioni, cinque volte di più del dovuto: dagli iniziali 49.000 euro previsti fino ai 248.000 euro effettivamente spesi. Gli inquirenti hanno giudicato i lavori effettuati incompleti e tali da determinare condizioni di pericolo, giacché mancano 32 micropali degli 80 previsti nel capitolato d'appalto necessari per la tenuta strutturale della scuola. Colleghi, questa storia rientra nell'indagine compiuta dai magistrati della procura dell'Aquila riguardante sei scuole di Avezzano e tre di Sulmona, nella quale - sostengono gli inquirenti - sarebbero stati già sperperati circa 4 milioni di euro con la scusa dell'adeguamento antisismico. Noi del Gruppo Movimento 5 Stelle appoggiamo senza se e senza ma il lavoro della magistratura nell'individuazione delle gravissime responsabilità penali, ma non intendiamo arretrare di un centimetro nell'individuazione delle altrettanto gravissime responsabilità politiche.
2014-01-16	PD	PaduaVenera	Secondo quanto affermato dai detenuti del carcere di Modica, in una nota che ho riportato nell'interpellanza, «la direzione e gli operatori si spendono per favorire l'impiego di quanti vi sono reclusi, attraverso l'esecuzione di lavori all'interno della stessa struttura». In particolare, affermano di sentirsi «persone e non numeri». Pensate che costoro hanno ristrutturato spontaneamente, con le loro capacità, alcune parti del carcere: lo hanno ridipinto, hanno ristrutturato l'impianto idraulico ed elettrico, sono stati essi stessi operatori del miglioramento della struttura, che è avvenuto quindi a costo zero. Inoltre, in questa realtà, sono presenti corsi di scuola elementare e media, corsi individuali di ragioneria, corsi di formazione professionale per artigianato artistico e per la produzione agroalimentare. È stata realizzata un'aula multimediale e si è fatto quello che ora si invita a fare (ma loro lo hanno fatto prima), creando uno spazio adeguato in cui i bambini possono incontrare i loro genitori, senza vivere il trauma della realtà carceraria.
2014-01-23	LN	CentinaioGianMarco	Signor Presidente, Claudio Abbado, insieme a Toscanini: i migliori direttori d'orchestra e la storia della musica mondiale. Fu proprio Toscanini, dopo averlo visto esibire giovanissimo, a dirgli che avrebbe avuto successo. Una profezia. Esprimiamo, a nome della Lega Nord, il cordoglio per la morte del maestro Claudio Abbado, scomparso pochi giorni fa a 80 anni nella sua casa di Bologna, dopo una lunga malattia. Era nato a Milano nel 1933, in una famiglia milanese di musicisti (lo erano i genitori e il fratello maggiore Marcello) e ha brillato fra le eccellenze della direzione internazionale, aggiudicandosi tre podi leggenda: quello della Scala di Milano (1968-1986), quello di Vienna (1986-1991) e quello di Berlino (1989-2002). È stato un infaticabile talent scout e forgiatore di orchestre, ha fondato la European Community Youth Orchestra, la Chamber of Europe, la Gustav Mahler dalla quale è nata la Mahler Chamber e la Mozart, chiusa proprio due settimane fa. La scarsezza di finanziamenti e i problemi di salute di Abbado, marchio di garanzia di questa eccellenza italiana, hanno portato alla sospensione dell'attività di quest'ultima. Si era formato a Milano, ma fu a Vienna che si scoprì direttore. Qui entrò nella classe di Swarovsky, allievo di Richard Strauss, e prese a frequentare le prove del Wiener. Debuttò nel 1958 a Trieste e alla Scala nel 1960: aveva 27 anni, e forse anche per questo è stato un direttore pronto a scommettere sui giovani, etichettati come baby direttori, da una società gerontoiatra come l'Italia. Appena trentenne aveva già fatto il giro dei podi più importanti, compreso quello di Salisburgo, su invito di Herbert von Karajan. E qui ebbe la consacrazione ufficiale e definitiva. Nel 1968 veniva nominato direttore musicale della Scala rimanendovi fino al 1986; se ne andava dopo aver fondato la Filarmonica, il complesso che riuscì a farlo tornare alla Scala nel 2012. Sempre nel 1986, Abbado assumeva la direzione della Staatsoper di Vienna e nel 1989 fu lui a succedere allo scomparso von Karajan alla guida dei Berliner Philharmoniker, l'orchestra più prestigiosa d'Europa. Con José Antonio Abreu ha promosso il sistema di scuole e orchestre venezuelane composte per lo più da ragazzi in condizioni d'indigenza, spesso provenienti dai barrios. Da decenni questo sistema sta dimostrando che, semplicemente mettendo tra le mani dei bambini uno strumento e invitandoli a cantare e suonare insieme ai coetanei, si favorisce per loro un futuro lontano dalla povertà e dal crimine. Abbado era convinto che la musica fosse «una delle migliori terapie che esistano». Claudio Abbado perseguiva i progetti con credo e generosità, come ha dimostrato devolvendo il suo stipendio da senatore a vita alla scuola di musica di Fiesole a sostegno di borse di studio, questo perché era convinto che solo «dando valore alla cultura, il nostro Paese possa guardare con maggior fiducia al futuro e che l'educazione musicale sia fondamentale strumento per lo sviluppo della persona e la qualità del vivere civile», affermazione che come Lega condividiamo totalmente.
2014-01-29	M5S	MussiniMaria	Bisogna assumersi la responsabilità di garantire una volta per tutte ai genitori che mandano a scuola i propri figli di vederli tornare a casa vivi.
2014-01-30	M5S	SerraManuela	Signora Presidente, rivolgo anch'io il mio saluto al Ministro. Il nostro Paese vanta una ricchezza storica, culturale e artistica nota in tutto il mondo. In Italia sono censiti 49 siti dichiarati dall'UNESCO patrimonio dell'umanità. Questo inestimabile patrimonio versa inesorabilmente in uno stato di abbandono e oblio. Alcuni di questi siti - penso al centro di impagabile valore storico-culturale di Pompei o al complesso di Tivoli, con la favolosa Villa Adriana - non possono essere solo curati, come se fossero dei malati terminali, ma andrebbero tutelati e protetti, appunto, come un unico patrimonio dell'umanità. A fronte dei cospicui tagli ai beni culturali, in che modo è possibile reperire fondi perché si rilanci il settore culturale, che è la vera e reale energia pulita del nostro Paese? Rispetto alla gestione dei musei e delle aree archeologiche, desidero citare solo due dati ISTAT. Il 43 per cento dei nostri musei non collabora con alcuna istituzione culturale, mentre circa il 60 per cento del personale che lavora presso scavi e musei non è in grado di dare indicazioni in una lingua diversa dall'italiano. Siamo dinanzi ad un problema di sinergie, perché investire in cultura significa investire nella scuola come preparazione, nell'università per un approfondimento e nella ricerca per la professionalizzazione. È in un insieme di apprendimento, conservazione e tutela che si attua la vita sociale e civile del nostro Paese. Chiedo quindi a lei, signor Ministro, qual è la politica che il Ministero intende adottare al fine di tutelare, recuperare, promuovere e ottimizzare la potenzialità di tali beni, anche dal punto di vista economico e turistico.
2014-02-11	M5S	FattoriElena	Di fronte a villa Lusi c'è l'entrata della scuola pubblica, che ha sede in un palazzetto storico, come quello del senatore Lusi, ma è nelle condizioni in cui sono tutte le scuole italiane: fatiscente e senza risorse. Quando si va a parlare con gli insegnanti si sente denunciare la mancanza di beni di prima necessità: i pennarelli, carta igienica. Addirittura, nelle ultime riunioni è stato chiesto ai genitori di fare una colletta e di cucire delle tende perché i bambini non riescono a vedere la lavagna a causa del riflesso del sole. Questa è l'immagine che vi voglio proporre: è un contrasto tanto terribile quanto simbolico. Questo avete provocato negli ultimi vent'anni.
2014-02-11	M5S	CrimiVitoClaudio	Scusi, signor Presidente, può richiamare l'Aula al silenzio? PRESIDENTE. Colleghi, vi prego di ascoltare l'intervento e di seguire con ordine i lavori. Grazie per la collaborazione. CRIMI (M5S). Si tratta dell'ennesima truffa, signor Presidente: chiamare finanziamento volontario quello che in realtà è un vero e proprio finanziamento pubblico e continua ad esserlo. Inizialmente si trattava di 91 milioni di euro, dei quali adesso 45 sono destinati al 2 per mille, che definite destinazione volontaria: ricordiamo però che si tratta di imposte già pagate e dovute, quindi di soldi non più nella disponibilità dei cittadini, che però potrebbero essere destinati ad altri servizi (alla scuola, alle imprese, ai lavoratori, eccetera) e che invece vengono accantonati per essere destinati ai partiti anche se non tutti i 45 milioni di euro dovessero essere destinati ai cittadini (cosa molto probabile), vi guardate bene dal rimetterli nelle casse dello Stato - per carità - ma li mantenete a residuo, per l'anno successivo, dello stesso fondo (ai sensi dell'ultimo comma dell'articolo 12). In sostanza si tratta di un superbonus, di un jackpot, tanto vicini al gioco d'azzardo che decidete di applicarlo anche al vostro finanziamento. Su questo punto vi invito, e invito anche la relatrice e la rappresentante del Governo, a riflettere per rivedere le vostre posizioni. Ma della parte residua dei 91 milioni di euro - sottratti i 45 milioni di euro destinati al 2 per mille - circa 12 milioni di euro servono per coprire gli ammortizzatori sociali, ovvero la cassa integrazione per i lavoratori dei partiti che a seguito di questa riformulazione delle modalità di finanziamento dovessero perdere il posto di lavoro. Per carità: massima tutela per i lavoratori - sempre - ma non possiamo negare che questi stessi lavoratori sono stati assunti e retribuiti con il finanziamento pubblico e nulla ci vieta di pensare che da domani questi fondi saranno interamente utilizzati, a prescindere dalle reali esigenze, mettendo in cassa integrazione i lavoratori dei partiti, che potranno sempre continuare a svolgere la loro attività di volontariato. Su questo punto vi invito a vigilare. Trovare i soldi per la cassa integrazione è sempre difficile; in questo caso, invece, tutto è andato liscio come l'olio. Ancora, la parte residua dei 91 milioni di euro - sottratti i 45 milioni e sottratti i 12 milioni di euro per la cassa integrazione dei lavoratori - viene usata per le detrazioni di imposta: anche quello è un finanziamento pubblico, per non parlare delle agevolazioni postali, per le quali prevedete addirittura 9 milioni di euro all'anno. A mio avviso tutta la normativa relativa al finanziamento ai partiti dovrebbe essere sottratta a questa Assemblea e agli stessi partiti: non è possibile che voi deliberiate in merito a quanti soldi dovete incassare dallo Stato. È come se i lavoratori di un'azienda decidessero in assemblea il loro stipendio: magari fosse possibile applicare questo schema ad ogni azienda. Mi avvio a concludere, signor Presidente: tutta la legislatura, dal finanziamento ai partiti, fino alla legge elettorale, rientra nel solco di questa titanica impresa di «riverginazione» dei partiti, per creare le barriere affinché ad un movimento spontaneo di cittadini sia impedito di partecipare alle istituzioni democratiche. State creando gli anticorpi, la casta si sta arroccando in difesa dall'assedio dei cittadini. Ma la gente ha capito, la gente ha aperto gli occhi e non potete più ingannarla: vinciamo noi! A riveder le stelle.
2014-02-12	PD	MattesiniDonella	È stata aperta dalla procura di Padova un'inchiesta. Sottolineo che ask.fm è un sito fondato in Lettonia, già attivo in 150 Paesi che ogni giorno conta dai 200.000 ai 300.000 nuovi iscritti. Un sito che anche Cameron ha chiesto di boicottare. Ha un'utenza quasi esclusivamente compresa tra i 13 e i 18 anni dove, volendo, si può «picchiare al buio». Ho usato questa frase perché con le parole si può fare molto più male che con i fatti. La violenza verbale dei giovani senza volto si scatena con la stessa naturalezza con lui l'acqua esce da un rubinetto. Ci sono veri e propri pestaggi verbali, e guardate, colleghi, che il branco virtuale fa più ribrezzo di quello vero. Quelle frasi come «fai schifo», «ucciditi», sono spesso rivolte a tanti ragazzi, non soltanto a quella ragazzina che poi si è uccisa. Ma il punto non è soltanto il sito «ask.fm» perché ormai è il web in generale che è diventato un'occasione di grande violenza che rende ancora più fragile quella fragile età dei nostri giovani adolescenti. Pensiamo, ad esempio, alla crescita del sexting, e cioè lo scambio di foto osé in Rete. Una ricerca di Save the Children sul cyberbullismo, fatta in occasione della giornata di ieri dedicata alla lotta contro il bullismo, ci dice quali sono le conseguenze pesanti nei confronti dei minori e quale è il grande rischio a cui sono sottoposti: il 69 per cento di ragazze e ragazzi si isola e non esce più di casa; il 62 per cento si rifiuta di andare a scuola; il 53 per cento cade in depressione. Questa questione - lo dico a lei, signora Presidente, e, tramite lei, anche al Governo e al Parlamento tutto - necessita di diventare un'emergenza su cui intervenire subito. Segnalo che in tal senso (chiedo nel merito un'attenzione particolare da parte della Presidenza, ma anche delle Presidenze delle Commissioni) è già stato depositato un disegno di legge, a prima firma della senatrice Elena Ferrara, recante disposizioni a tutela dei minori per la prevenzione e il contrasto del fenomeno del cyberbullismo. Chiedo che ci sia un impegno per poterlo calendarizzare subito, perché c'è bisogno di dare ora una risposta che deve mettere a sistema tutte le azioni. Occorre creare una cornice di prevenzione sia al livello nazionale sia al livello dei territori, perché il ministro Carrozza proprio ieri ci ha detto di avere risorse importanti del proprio Ministero per poter intervenire nelle scuole per progetti educativi, ma non basta. Non basta soltanto il percorso scolastico, anche perché tra l'altro quella di oggi è una scuola che sempre di più tiene lontani i ragazzi maggiormente in difficoltà: sappiamo quanto conta l'abbandono scolastico e sappiamo che questi sono i soggetti più fragili. Occorre davvero che da subito ci sia un impegno affinché il Governo, ma anche questo il Parlamento, possano dare risposte concrete. Mi dispiace che quest'Assemblea sia disattenta, ma quando una ragazzina di 14 è il nono minore che si uccide per violenze in Rete, guardate, colleghi, che si fa riferimento a tutti noi: non possiamo pensare che la colpa sia di qualcun altro. È questa distrazione del mondo degli adulti, e anche di una parte della classe politica, che deve invece essere scossa affinché tutti siano richiamati a responsabilità. Non possiamo aspettare domani, ma c'è bisogno oggi di intervenire.
2014-02-12	M5S	LucidiStefano	(ore 18,18) ( Segue LUCIDI). Sì, consolare, perché vi siete sempre e soltanto limitati a questo, perché ogni familiare di vittime di Stato si sente solo, di fronte ad orribili vicende e condotte che regolarmente vengono coperte e schermate in ogni modo, proprio dalle istituzioni che, più che consolare, dovrebbero dare la sicurezza e la soddisfazione di vivere in uno Stato che tutela e fa di tutto per non macchiare il suo nome invece di nascondersi, forte della posizione che occupa. Vi ricordo che tra pochi giorni torneranno in servizio i responsabili dell'assassinio di Federico Aldrovandi, e forse nella stessa città dove è accaduta la tragedia. Come vi sentireste voi nei panni dei suoi familiari? Oggi il quotidiano «l'Unità» riporta, a pagina 13, un commento del giovane Rudra, che testimonia e deve farci riflettere su quanto il nostro ruolo di legislatori sia importante, e quanto il nostro ruolo sia carico di tanta responsabilità; responsabilità che, a mio avviso, deve essere intesa in una duplice accezione. Da un lato abbiamo il dovere di essere responsabili nelle nostre scelte, perché le nostre decisioni e quindi le nostre parole diverranno poi inchiostro, nero su bianco, che potrà essere a volte salvezza per alcuni o condanna per altri. Ecco allora che il carico enorme di responsabilità, se comprendiamo bene questo aspetto, deve renderci più consapevoli delle nostre scelte. Mi chiedo allora proprio oggi che senso di responsabilità può esserci in una legge incostituzionale, una legge nata addirittura come emendamento del decreto-legge sulle Olimpiadi di Torino incostituzionale. Ma accanto a questa visione, esiste un'accezione di tipo anglosassone, che conferisce alla parola, quindi alla persona e quindi a noi una colpa; una colpa per non essere stati in grado di prevedere, controllare e legiferare per tempo. Sappiamo che la giurisprudenza ha una sua inerzia sociale e intima nella sua stessa essenza ma, quali guide dì una Nazione, abbiamo anche il compito di essere più attenti e lungimiranti, in modo da applicare quel principio tanto sbandierato di precauzione e previsione che troppo spesso si invoca, ma molto raramente si applica. Ma veniamo al testo in discussione: all'articolo 1 si distingue chi commette questo reato sanzionando con pene diverse, in base al fatto che sia una persona civile ovvero un pubblico ufficiale a commettere il fatto (nel secondo caso la pena è aumentata). Questo è il primo punto che deve farci riflettere, perché giustifica la necessità che chi opera al servizio e in determinate condizioni debba essere comunque preparato a gestire la sua condizione di superiorità. E questo deve essere vero sia in condizioni normali che in condizioni di emergenza, in entrambi i casi configurando il reato di tortura. Con l'introduzione dell'articolo 613- ter invece riconosciamo una sostanziale responsabilità anche del comando all'istigazione. Ritengo che in questo secondo caso debba essere fatta salva la possibilità di mantenere entrambe le fattispecie, e quindi stabilire un criterio di coesistenza, sia dell'istigatore che dell'istigato. In ultima analisi, vorrei soffermarmi anche sull'espressione «mediante omissioni», che aumenta in maniera più che significativa il perimetro di questa azione legislativa. Ecco allora che, in questo primo articolo di legge, vediamo un articolato legislativo simile a tanti altri nella sua neutralità tecnica. Le parole che scriviamo e troviamo nel disegno di legge possono essere trasformate in nomi (Aldo, Stefano, Federico, Giuseppe) ma anche luoghi (Genova, Roma, Varese, Napoli, Perugia) ma anche circostanze (carcere, scuola, strada, ospedale) e tanti altri nomi, luoghi e circostanze, purtroppo. Signor Presidente, termini questo mio sentito intervento ribadendo la necessità della consapevolezza che abbiamo nel prendere questa decisione. Il senso di responsabilità che ci porta ad onorare il ruolo che ricopriamo non dovrebbe limitarsi solamente a questo doveroso, sacrosanto e costituzionale provvedimento, ma dovremmo usarlo per tante altre nostre decisioni e dibattiti, per tanti altri nostri provvedimenti, che dovremmo adottare per evitare una volta per tutte che altre lacrime scendano nel nostro Paese: lacrime da fame, lacrime da lavoro, lacrime da dignità, lacrima da giustizia. Il Movimento 5 Stelle quelle lacrime non vuole più vederle: in alto i cuori.
2014-02-17	M5S	BignamiLaura	L'apprendimento, l'esaltazione del talento, l'accesso agli strumenti didattici e il sostegno dei giovani dalla fine della scuola dell'obbligo non sono soltanto compiti precisi e morali di ogni società civile, ma anche un efficace investimento economico e la diminuzione di un futuro costo economico per la collettività.
2014-02-19	M5S	MontevecchiMichela	Poiché l'inclinazione a leggere e l'amore per la lettura si sviluppano soprattutto nell'età infantile e durante il periodo della scuola primaria, faccio notare che nel decreto sono esclusi dal parco di coloro che possono usufruire eventualmente dei buoni sconto proprio gli studenti della scuola primaria. Vorrei allora chiedere, se è possibile, poiché ormai si è capito che non verrà approvato nessun emendamento, di poter almeno trasformare l'emendamento 9.6 in un ordine del giorno. È una cosa importante; è un vulnus inconcepibile da parte di chi ha scritto il decreto.
2014-02-19	PD	FaveroNicoletta	Signora Presidente, onorevoli colleghi, vi voglio parlare di un progetto per la completa integrazione - il progetto LIS a Cossato - che è a rischio per la mancanza di risorse relativo al bilinguismo lingua italiana-lingua dei segni. Noi vorremo garantire la prosecuzione del progetto di bilinguismo lingua italiana-lingua dei segni, portato avanti fin dal 1994 - è un progetto unico - dall'Istituto comprensivo di Cossato, in provincia di Biella, per l'integrazione di bambini sordi, partendo fin dalla scuola comune dell'infanzia per proseguire nella primaria e nella secondaria di primo grado. Il progetto è a rischio per carenza di fondi, dovuta anche a particolari situazioni determinate nella provincia di Biella, che è commissariata ed è in dissesto, alle quali ha anche contribuito la Regione Piemonte dopo l'annullamento delle elezioni del 2010. In questo stato di emergenza le risorse messe a disposizione dalla nostra Fondazione Cassa di risparmio, dalla CRT, consentono di pagare gli stipendi agli interpreti della lingua dei segni solo fino a marzo. Attualmente il progetto riguarda 17 studenti sordi, di cui dodici nelle scuole dell'obbligo e cinque nelle superiori, dei quali quattro sono iscritti all'Istituto di istruzione superiore del Cossatese e Valle Strona e uno all'Istituto professionale per il servizio alberghiero e ristorazione di Trivero. Ma il progetto coinvolge ben 168 bambini nella scuola dell'obbligo e 95, perché lì l'integrazione avviene tra normodotati e sordi. Si tratta di studenti che hanno appreso precocemente la lingua dei segni come una lingua naturale, insieme con gli studenti udenti che utilizzano la LIS come una seconda lingua e risultano, quindi, completamente inclusi ed integrati. La mancanza degli interpreti della lingua dei segni configurerebbe una lesione del diritto allo studio sancito dalla Costituzione, in particolare per quei ragazzi iscritti al quinto anno della scuola superiore che vanno incontro all'esame di maturità e che, quindi, negli ultimi tre mesi di scuola non avranno l'opportunità di essere aiutati da un interprete e affronteranno, quindi, la maturità in sua assenza e senza gli educatori. Per questo abbiamo presentato un'interrogazione chiedendo al Ministro di intervenire, di dotare finalmente l'Istituto di Cossato delle risorse necessarie per proseguire il bilinguismo, questo progetto bellissimo la cui validità è stata riconosciuta anche dal CNR.
2014-02-20	M5S	FucksiaSerenella	Permettetemi una piccola considerazione. Il fu presidente Letta, l'ineffabile espressione più compiuta e moderna del principio parmenideo della fissità e immutabilità dell'essere, in una nota trasmissione televisiva prometteva che si sarebbe congedato dal suo incarico se avesse tagliato fondi all'istruzione. Poiché nella previsione di bilancio 2014, rispetto al 2013, risultano 23 milioni di euro in meno una tantum, coerenza fu: detto e fatto, Letta è fuori, in controtendenza con l'incoerenza che tanto fa moda in questi Palazzi. Torniamo a noi. Con l'ordine del giorno G2.28 chiediamo di restituire in qualche misura il maltolto. Invitiamo l'Agenzia del demanio, in qualità di responsabile della valorizzazione del patrimonio immobiliare dello Stato e nell'ottica di un corretto utilizzo dello stesso, ad individuare strutture pubbliche da dedicare alla scuola, ai centri di ricerca, alla cultura, al sociale e alle famiglie più bisognose. L'immenso patrimonio dello Stato, ancora oggi sottoutilizzato, deve essere riqualificato e messo a disposizione della collettività, soprattutto in settori strategici per la crescita del nostro Paese e per il sostegno a chi è più in difficoltà. Dobbiamo ridurre il consumo di suolo, tagliare gli sprechi della pubblica amministrazione, attraverso un'opportuna razionalizzazione, e diminuire, ad esempio, la spesa per quegli affitti decennali in strutture talora prive degli idonei requisiti, investire sul capitale umano, offrendo, soprattutto ai nostri giovani, tutte le strutture che abbiamo. Che il Governo, quindi, venga impegnato, questa volta seriamente, a consegnare ai giovani tutte le nostre strutture e opportunità. Diversamente, questa maggioranza fregoliana e gattopardiana abbia il coraggio di assumersi davanti ai giovani la responsabilità di scelte che ignorano l'importanza della formazione e della ricerca e di smetterla, quindi, di utilizzare questi argomenti solo come ornamento ai suoi discorsi vuoti nei salotti televisivi e sui giornali.
2014-02-20	PD	FerraraElena	Colleghi, prego chi deve lasciare l'Aula di farlo in silenzio; quello della senatrice Ferrara è un intervento molto interessante sull'insegnamento della musica a scuola.
2014-02-20	PD	ZandaLuigi	Signora Presidente, i senatori del Partito Democratico voteranno a favore di questo provvedimento e lo faranno essenzialmente per due motivi. Il primo motivo è che sono comunque rimaste nel provvedimento che voteremo norme importanti, che debbono essere approvate e diventare legge. Il secondo motivo è perché è un provvedimento del Governo che noi sosteniamo. Manteniamo molte riserve sulla versione finale del provvedimento che voteremo, a ragione degli articoli che sono venuti meno per la dichiarata improponibilità. Approfitto, quindi, dei pochi minuti di questa dichiarazione per dire che, naturalmente, sono certo che il Presidente del Senato abbia deciso in scienza e coscienza sulla improponibilità di quegli emendamenti; allo stesso modo, chiedo credito su altrettanta scienza e coscienza con la quale esprimo un'opinione diversa. Vorrei precisare a questo proposito che non sono in gioco, naturalmente, i principi. I principi che abbiamo sentito richiamati, indicati dal Presidente della Repubblica, sono totalmente condivisi. Noi stiamo parlando dell'applicazione di quei principi, che è cosa diversa; noi stiamo parlando di come quei principi vengono applicati. Questo riguarda l'esame, emendamento per emendamento, e le ragioni della sua procedibilità o improcedibilità, che è cosa diversa dal principio che rende necessaria l'omogeneità degli emendamenti al testo che viene esaminato. È, quindi, una questione diversa. Noi cercheremo di rimediare. Il Presidente del Senato ha ricordato gli effetti, umanamente anche gravi, che il provvedimento, così come verrà votato, provocherà. Cercheremo di rimediare. Domani mattina il Gruppo del Partito Democratico presenterà un disegno di legge nel quale saranno contenute tutte le norme che sono state stralciate, naturalmente partendo dalle norme che riguardano i Comuni in dissesto, come quello di Venezia; le norme a sostegno delle popolazioni terremotate dell'Emilia Romagna; le norme sulla scuola, già ricordate in quest'Aula; le norme che riguardano la delicatissima e - se mi permettete - perseguitata economia della Sardegna e le norme che concernono molti sostegni ai lavoratori che ne hanno necessità. Questo noi presenteremo domani, certi che verrà onorata sia l'indicazione che abbiamo ricevuto dal Presidente della Commissione bilancio, sia quella che abbiamo ricevuto dal Presidente del Senato; certi, cioè, che verrà assegnata la sede deliberante a questo disegno di legge; certi che la prossima settimana esso possa essere approvato dal Senato; certi che possa essere immediatamente trasmesso alla Camera e diventare legge. È una questione sulla quale il Gruppo del Partito Democratico, ciascun senatore del Partito Democratico, da questo momento si ritiene impegnato. È un impegno che non cesserà finché le norme non saranno state approvate.
2014-02-24	LN	DivinaSergio	Lei ha parlato di scuola e di asili; capiamo che lei lì può avere una certa esperienza diretta, ma non ha proferito una sola parola da Presidente del Consiglio per quelle migliaia e migliaia di aziende che oggi rischiano il fallimento. Neanche una parola su questo!
2014-02-24	M5S	BocchinoFabrizio	In secondo luogo, nei prossimi giorni arriverà in quest'Aula il decreto sugli scatti stipendiali del personale della scuola, che lei, signor Presidente, conosce bene, essendosi espresso al riguardo quando scoppiò il caso in tutta la sua gravità (un autentico papocchio causato dal Governo del suo stesso partito). Ebbene, ora gli scatti ci saranno, ma si è chiesto a quale prezzo? Al prezzo di tagliare il monte dell'offerta formativa e il fondo d'istituto: in tal modo migliaia di studenti si troveranno senza corsi di recupero né progetti didattici aggiuntivi. Abbia il coraggio, signor Presidente, di accogliere gli emendamenti che il Gruppo parlamentare del Movimento 5 Stelle ha presentato in Commissione ed in Aula, spostando la copertura del decreto su risorse fuori dal bilancio del Ministero dell'istruzione.
2014-02-24	M5S	BocchinoFabrizio	Parliamo invece ora di scuola. Ebbene, ho ascoltato attentamente il suo discorso: vede, signor Presidente, lei non è credibile, perché fa parte di un partito che ha avuto tutte le possibilità per dimostrare quanto c'è da fare in questo campo e, invece, si è distinto solo per l'assenza dei necessari e coraggiosi interventi nel sistema della scuola e per veri e propri tagli al fondo dell'università e degli enti pubblici di ricerca. Signor Presidente, ora io, anziché chiacchiere, al cospetto di quest'Aula e di tutti gli italiani, la sfido su due temi che saranno presto all'esame del Parlamento e che sono entrambi simbolo dello sfascio dell'istruzione, del quale il suo partito è corresponsabile e connivente.
2014-02-24	M5S	BotticiLaura	Come ha già detto un collega, ogni giorno chiediamo alla sua maggioranza di non togliere soldi alla scuola pubblica a favore di quella privata, perché la scuola è un punto fondamentale per lo sviluppo di un Paese. Chiediamo costantemente l'abolizione della legge Fornero per i cittadini, per gli esodati che lei ha dimenticato.
2014-02-24	PD	ZandaLuigi	Noi potremo dirci fuori dalla crisi solo quando il PIL si stabilizzerà almeno alla media europea; quando ci verrà restituita la "tripla A" e, soprattutto, quando il lavoro e la produzione industriale torneranno a crescere. Ben vengano, quindi, le misure serie, che lei ha annunciato sulle riforme internazionali, sulla scuola, sul lavoro e sullo sviluppo industriale, sul fisco, sul cuneo fiscale, sul debito della pubblica amministrazione, sulla giustizia e le altre necessarie per ricostruire l'ossatura del Paese, per ridare slancio alla nostra economia e per fare tornare a crescere.
2014-02-27	M5S	CottiRoberto	Signora Presidente, colleghi, il Movimento 5 Stelle è contrario alla conversione del decreto-legge, e i motivi sono tanti. Abbiamo parlato più volte della mancanza di una legge quadro che disciplini la partecipazione alle missioni, e questa decretazione d'urgenza, che non dovrebbe esserci, non è il modo migliore per organizzare interventi internazionali di questo tipo. Abbiamo anche rilevato carenze sul piano giuridico. Una delle osservazioni, tra le tante che sono state fatte, è che interveniamo, per esempio, in Libia sulla base di un trattato di amicizia firmato dall'ex presidente Berlusconi con l'ex dittatore Gheddafi, trattato che, tra l'altro, già dai tempi del Governo del senatore Monti, era considerato sospeso; adesso, invece, sembrerebbe che approviamo interventi internazionali giuridicamente collegati a quel trattato. Vorrei anche ricordare l'artifizio finanziario presente in questo decreto-legge, che complessivamente stanzia 615 milioni di euro, a valere sui primi sei mesi del 2014; invece, secondo le disposizioni per il bilancio 2014, si rileva che la dotazione finanziaria relativa all'intero 2014 è stata praticamente esaurita con il presente decreto‑legge. Sembrerebbe quasi che, arrivati a giugno, si debba fare un'enorme variazione di bilancio per attribuire nuove risorse alle missioni internazionali per i successivi sei mesi. Non capiamo veramente questo artifizio contabile. Nel concreto, andiamo a vedere qual è la situazione, per esempio, in Afghanistan (la missione più nota). Abbiamo più volte sentito il precedente Governo parlare di grandi risultati, dandoci come indicatori della situazione migliorata in Afghanistan la frequenza delle donne a scuola o l'incremento nell'acquisto - pare di molto - di telefoni cellulari nel Paese. Credo che queste siano tutte quisquilie e che non si possa ragionare su interventi militari armati, che portano la morte di tanti civili e anche di nostri soldati (54 soldati italiani hanno perso la vita in Afghanistan), basandosi su questo tipo di indicatori. Non andiamo a fare missioni internazionali per consentire a un Paese di incrementare le vendite di cellulari. Vediamo cosa succede, invece, sul fronte del traffico della droga. Sappiamo che, fino agli anni Novanta, i talebani erano contrarissimi, per motivi religiosi, all'uso di droghe e al traffico dell'oppio. Ebbene, dopo gli interventi militari internazionali, per disperazione, perché non sapevano come procurarsi i soldi per le armi, i talebani hanno superato questo tabù e si sono saldamente legati ai trafficanti di oppio: è proprio il traffico di oppio che consente ancora l'approvvigionamento di armi ai talebani. Questo è probabilmente un risultato negativo cui non si sarebbe pervenuti se non vi fosse stata un'occupazione militare del territorio afgano. Tra l'altro, occorre rilevare che l'Afghanistan è sempre stata una Nazione federalista, nel senso che i poteri sono sempre stati molto distribuiti sul territorio. È un'osservazione che è stata fatta dagli studiosi che hanno visto la situazione sul campo. Noi, invece, siamo andati a imporre ‑ perché, ovviamente, quando c'è un'occupazione militare internazionale conviene avere a che fare con un unico interlocutore ‑ un modello di governo, senza che l'Afghanistan lo abbia scelto, ultracentralista, che ora sta cominciando a dare problemi anche alle stesse forze che sono intervenute. Di alcuni mesi fa è la dichiarazione di Karzai, secondo la quale gli afgani non sarebbero stati più disposti a tollerare vittime civili e persecuzioni per la popolazione, né i raid delle forze internazionali. Né la gente, né la Loya jirga, cioè il Gran consiglio, autorizzeranno mai più raid del genere di quelli avvenuti negli anni scorsi. È di questi giorni la notizia che vi sono frizioni tra il presidente Karzai e gli Stati Uniti, che hanno manifestato, in maniera più o meno esplicita, l'intenzione di voler continuare una loro guerra al terrorismo, senza, forse, rispettare appieno la sovranità dell'Afghanistan. Si potrebbero citare tanti altri motivi per votare contro questo decreto, riferiti a tante singole missioni. Vorrei concludere parlando della missione in Libano: sembra si tratti di una missione piovuta dal cielo, per rimediare a problemi scaturiti improvvisamente da quel territorio. Ripensiamo però alla mattina del 12 luglio del 2006, quando ci fu il famoso attacco di Zar'it-Shtula, e a quella guerra lampo, che in un mese procurò 850 morti tra i civili in Libano, oltre a 4.400 feriti. Ebbene, sapete che una settimana prima di quell'attacco improvviso, che sembrò giustificato da una provocazione degli Hezbollah, le stesse unità militari israeliane che hanno attaccato il Libano erano in Sardegna a provare le loro armi, in una esercitazione di peacekeeping, che ha coinvolto la base di Capo Frasca, quella di Capo Teulada e l'aeroporto militare di Decimomannu? Proprio una settimana prima erano lì ad esercitarsi, con quegli stessi mezzi e, guarda caso, una settimana dopo vi sono stati l'attacco, il bombardamento, la guerra contro il Libano. A quella operazione di peacekeeping, a cui partecipava anche Israele - si tratta di un fatto insolito - avrebbero dovuto partecipare diverse Nazioni, ma ci fu ad esempio il caso della Norvegia, che, vedendo la presenza di Israele in un'esercitazione di peacekeeping, capì cosa stava per accadere e, all'ultimo momento, si rifiutò di partecipare a quella finta esercitazione di peacekeeping. In realtà, lì si stava già preparando un attacco, il quale, per le modalità con cui è avvenuto, è chiaro - chiarissimo - a tutti gli esperti e agli osservatori che fosse già previsto. È tutto previsto, è un copione già scritto in tante di queste missioni internazionali, i cui motivi per intervenire sono spesso costruiti insieme alla previsione dell'intervento stesso. L'Italia, dopo gli Stati Uniti, è il Paese presente nel maggior numero di zone geografiche del mondo, anche se forse, come numero di uomini, non siamo al secondo posto. Lo siamo però per numero di Paesi in cui interveniamo, e questo è in contraddizione rispetto all'articolo 11 della nostra Costituzione, che invece ci indicherebbe di dedicarci esclusivamente alla difesa del nostro territorio, perché se l'Italia ripudia la guerra come soluzione alle controversie internazionali dovrebbe ripudiare anche l'uso delle armi nel quadro di tentativi di superare le controversie internazionali. Per tutti questi motivi, il Movimento 5 Stelle voterà contro il provvedimento in esame.
2014-02-27	PD	PinottiRoberta	È stato anche interessante - e vorrei riportarlo - che negli interventi svolti in occasione della cena, in cui comunque il tema di discussione era quello dell'Afghanistan, la mia collega tedesca ha sottolineato come sia importante ricordare che, in questa lunga esperienza, dopo 13 anni di missione impegnativa della NATO, esistono ancora alcune difficoltà, ma vi sono anche tanti elementi di successo. L'esempio citato dalla mia collega è stato quello che più volte abbiamo sottolineato in quest'Aula, cioè il numero di ragazze che oggi vanno a scuola in Afghanistan rispetto a quanto accadeva in precedenza. Vi sono certamente anche altri segnali, ma questo è un indicatore abbastanza significativo.
2014-03-04	LN	CentinaioGianMarco	Signora Presidente, onorevoli colleghi, ormai da troppo tempo la lentezza burocratica e le posizioni nettamente contrapposte degli schieramenti politici rallentano il lavoro di quanti vorrebbero una scuola più competitiva ed al passo con le esigenze di una realtà sociale in continuo divenire.
2014-03-04	LN	CentinaioGianMarco	È per questo che è fondamentale riflettere sul concetto di sapere e su quanto la scuola può offrire oggi. Come detto dal nuovo Premier, in occasione del suo recente discorso in Senato, il Governo intende investire nell'istruzione, vista come un settore chiave per lo sviluppo del nostro Paese. Qua mi interrompo subito, perché - ahimè! - la settimana scorsa ero assente, causa malattia: nell'ascoltare il Premier parlare di scuola, l'auspicio dai 38 e mezzo di febbre che avevo quel giorno è che non si sia trattato delle solite parole di propaganda che vengono dette da lui ormai da mesi, ma finalmente di qualcosa di costruttivo. E soprattutto la prima visita in una scuola in Veneto mi auguro che non sia solamente una chimera o un mero fatto propagandistico, ma che si riesca a fare qualcosa per le nostre scuole. Nell'istruzione pubblica la progressione di carriera avviene con meccanismi automatici: a grandi linee ogni cinque o sei anni, il personale docente delle scuole di ogni ordine e grado ed il personale ATA (quindi assistenti amministrativi e tecnici e collaboratori scolastici) avanzano di uno scaglione, ossia progrediscono automaticamente, migliorando di circa 50-60 euro - stiamo parlando veramente di cifre quasi ridicole - il proprio stipendio tabellare, che a tutt'oggi, però, è nettamente inferiore ai parametri europei di riferimento. Anche qui, auspichiamo che questo Premier ci porti, o vi porti, o li porti in Europa, almeno per quanto riguarda il discorso degli stipendi. Tenuto conto che l'età media di assunzione nella scuola si è elevata notevolmente, i lavoratori neo assunti vengono più volte penalizzati: in primis, dall'elevato tasso di precarizzazione che, da sempre, affligge il comparto e che negli ultimi anni ha raggiunto livelli inaccettabili, tali da essere oggetto di sanzione da parte della Corte europea, ma anche dal meccanismo di progressione della carriera, che prevede il riconoscimento dei primi quattro anni di pre-ruolo per intero e del periodo eccedente nella misura dei due terzi. Infine, viene a mancare, nell'arco della carriera lavorativa scolastica, il tempo utile per maturare le posizioni stipendiali più elevate, a danno anche del trattamento di quiescenza e del tenore di vita dei futuri pensionati. Inoltre, tutti i Governi, che nel tempo si sono succeduti alla guida del Paese, hanno cercato, sistematicamente, di riformare la scuola adottando il mero criterio dei tagli e del risparmio, penalizzando l'intero comparto e la qualità del servizio che la scuola dovrebbe fornire ad alunni e famiglie. Si sono considerati risparmi addirittura quelli ottenuti dalla mancata messa in sicurezza delle scuole e l'ultimo «decreto scuola», nella scia, proroga al 2015 la messa a norma dell'antincendio, senza contare che è stata fatta richiesta al Ministero dell'interno di modificare (al ribasso) i parametri di sicurezza per il numero degli studenti nelle classi, con un atteggiamento di totale irresponsabilità a danno degli studenti e dei docenti che vivono negli edifici scolastici. Il Presidente del Consiglio vuole invece ristrutturarli; vedremo cosa saprà fare. Le istituzioni scolastiche, invece, svolgono un ruolo fondamentale nella formazione della futura classe dirigente e, pertanto, occorrerebbe ridare piena dignità alla scuola, considerandola elemento fondante, all'avanguardia e competitivo. Non è certo sottraendo quanto destinato all'istruzione e alla formazione delle nuove generazioni che si potrà porre rimedio ad un debito pubblico in continuo aumento. Non è colpa della scuola. Le economie di spesa andrebbero ricercate altrove: negli «sprechi pubblici», a cui nessuno ancora ha messo mano, malgrado i vari «tecnici» chiamati da altri «tecnici» e munificati con stipendi di tutto rispetto che contribuiscono ad aumentare i costi della pubblica amministrazione, prima di fornire le risposte per diminuirli; sono i paradossi di questa Italia. Invece il Governo cosa fa? Depaupera ulteriormente la pubblica istruzione, coprendo questo provvedimento con il gettito destinato al miglioramento dell'offerta formativa, che significa non permettere alle istituzioni scolastiche di perseguire gli obiettivi prefissati dal piano dell'offerta formativa (POF) adottato dalle stesse, sottraendo in tal modo alle scuole quelle risorse volte proprio, tra l'altro, al miglioramento qualitativo dell'insegnamento, attraverso la formazione costante dei docenti. La necessità sarebbe invece opposta, investire cioè sulla crescita dei nostri giovani, perché solo così saremo in grado di risollevare le sorti di una generazione che vuole mettere a frutto le proprie potenzialità, preparandosi ad affrontare le difficili sfide del futuro. Su questi giovani, risorsa preziosa, e sugli strumenti a loro supporto, quali istruzione e competenza, si dovrebbe puntare; questo ci chiede una generazione stanca di interventi tampone e a singhiozzo, che vuole essere considerata per merito e valore e non in base ad automatismi stipendiali, oramai del tutto anacronistici. Oggi più che mai, è indispensabile valorizzare il merito degli operatori della conoscenza, riconoscendo il valore indiscusso della professione docente, ma anche del personale direttivo, amministrativo, tecnico ed ausiliario e di tutti coloro che operano all'interno del settore. Le parole «merito» e «meritocrazia» per noi sono fondamentali. Bisogna cambiare metodo di valutazione, improntandolo alla meritocrazia, che non prevede una valutazione discrezionale e soggettiva, ma attente valutazioni collegiali, con criteri preventivamente concordati. Ciascuno, nella specificità del proprio ruolo, deve concretizzare il proprio impegno responsabilmente, al fine di recuperare la centralità della scuola e dei giovani, affinché la cultura diventi il baricentro di una sinergica azione di crescita, messa in essere da tutti i settori produttivi. Occorre entrare nell'ordine di idee che è necessario investire nelle politiche scolastiche e formative per poter riaprire un confronto dialettico che abbia a cuore il rilancio del Paese. Noi crediamo al rilancio del Paese. La scuola crede al rilancio del Paese. Pare che ci creda anche il Governo; per ora a parole, vedremo i fatti.
2014-03-04	LN	MuneratoEmanuela	Ci auguriamo che si apra presto una nuova stagione di discussione contrattuale, in cui vengano affiancati all'anzianità di servizio anche nuovi criteri di progressione di carriera per il personale della scuola, basati sul vero riconoscimento del complesso lavoro svolto nell'ambito delle autonomie scolastiche e sulla meritocrazia. Ed è proprio per questo che noi della Lega Nord auspichiamo che venga gradualmente ripristinato il fondo destinato alle scuole, ampiamente saccheggiato per reperire risorse nell'immediato, sia per migliorare l'offerta formativa che per aumentare la retribuzione del personale stesso.
2014-03-04	LN	MuneratoEmanuela	Il successivo decreto-legge n. 98 del 2011 ha disposto che il blocco poteva essere prorogato di un ulteriore anno, cosa che poi è puntualmente accaduta con il decreto del Presidente della Repubblica 4 settembre 2013, n. 122. Mentre per tutto il personale dipendente delle pubbliche amministrazioni il decreto n. 122 del 2013 ha prorogato il blocco per un anno (al 2014), per il personale della scuola il blocco ha avuto invece un effetto retroattivo, dal momento che riguardava l'anno 2013, nel corso del quale il personale della scuola aveva percepito gli scatti del tutto legittimamente. Occorre ricordare inoltre che sullo schema di decreto la Commissione cultura, coinvolta in fase consultiva, aveva espresso osservazioni contrarie alla 1ᵃ Commissione, competente per materia.
2014-03-04	LN	MuneratoEmanuela	Infatti, l'articolo 9, comma 1, del decreto‑legge 31 maggio 2010, n. 78, ha disposto il blocco degli automatismi stipendiali per gli anni 2011, 2012 e 2013 per tutto il personale dipendente delle pubbliche amministrazioni inserite nell'elenco ISTAT. Blocco che, per via della crisi economica e della conseguente perdita del potere di acquisto, ha pesantemente penalizzato i lavoratori. Per questi anni, dunque, la retribuzione di detto personale non poteva essere superiore a quella percepita nel 2010. Con riferimento al personale della scuola, però, si prevedeva un blocco per gli anni 2010, 2011 e 2012, con una progressione temporale parzialmente diversa rispetto al resto dei dipendenti pubblici.
2014-03-04	LN	MuneratoEmanuela	Per porre rimedio a questa situazione, il decreto oggi al nostro esame consente di utilizzare il fondo su cui sono affluite le economie del settore scolastico accertate nel 2012 per finanziare la corresponsione di maggiori competenze stipendiali al personale scolastico, riconoscendo la maggiore anzianità acquisita nell'anno 2013 ai fini economici. Dobbiamo però ricordare, con intento fortemente critico, che il decreto-legge n. 112 del 2008 indicava la destinazione di un terzo delle predette economie ad «iniziative dirette alla valorizzazione ed allo sviluppo professionale della carriera del personale della scuola», mentre il provvedimento consente di utilizzarle al diverso fine di «interventi in materia contrattuale per il personale della scuola», fine per il quale il medesimo decreto-legge prevedeva in origine il reperimento di ulteriori risorse senza nuovi o maggiori oneri per la finanza pubblica. Va criticato infine l'utilizzo, nell'anno 2014, di somme per la copertura di maggiori oneri riferiti all'anno 2013, fatto che viola il principio di annualità del bilancio.
2014-03-04	M5S	BignamiLaura	Oggi, questa Assemblea si ritrova a discutere un provvedimento che tenta di rimediare ad una grave ingiustizia compiuta nei confronti del personale scolastico. Ciò non stupisce, perché è prassi consolidata che, quando vi sono risorse da trovare, quando un Governo qualsiasi o un qualsiasi Governo vuole mettere in atto la spending review e portare soldi nelle casse dello Stato, il primo settore che va a toccare è quello dell'istruzione. Quando vengono decurtati gli stipendi degli insegnanti e del personale scolastico, nessuno si pone remore o freni, e non ci si rende conto che, così facendo, si va ad umiliare una categoria fondamentale per lo sviluppo della società. Una società che non investe nella formazione qualificata dei propri giovani è destinata al declino. La situazione degli insegnanti è già di per sé drammatica. I dati OCSE dimostrano che in Italia la spesa per gli studenti di elementari, medie e superiori non cresce dal 1995. Come ampiamente risaputo, i docenti italiani sono tra i meno pagati d'Europa, agli ultimi posti per progressioni stipendiali, e detengono un altro triste, tristissimo primato negativo: sono i più anziani tra quelli che insegnano nei Paesi dell'Unione europea. Il 60 per cento dei professori ha più di 50 anni e solo il 9 per cento ha un'età compresa tra i 30 e i 39 anni. La cosiddetta riforma Fornero ha sostituito una «insegnante mamma» con una «insegnante nonna», con le problematiche che ne conseguono. Con il blocco del ricambio generazionale nelle pubbliche amministrazioni, i dipendenti pubblici sono diventati sempre meno e sempre più anziani; per una pubblica amministrazione moderna ed efficiente, e in particolare una scuola funzionale, è necessario assumere i giovani e regolarizzare i precari. Il problema è serio. I Ministri che si sono succeduti con le loro molteplici riforme non lo hanno risolto.
2014-03-04	M5S	BignamiLaura	Prova ne sono il contratto nazionale del personale del comparto scuola che non viene rinnovato dal 2009, e la beffa del blocco degli scatti stipendiali. In questi anni non vi è stata la volontà politica di premiare il ruolo degli insegnanti. Non vi è alcun riconoscimento della loro competenza nella dimensione didattica, della loro competenza formativa nella dimensione psico-pedagogica e metodologica e della loro competenza educativa nella dimensione valoriale. Il decreto-legge in esame è finalizzato a rimediare ad un pasticcio creato dal Ministero dell'economia e delle finanze il 27 dicembre 2013, quando con una nota è stata formalizzata la richiesta di restituzione di 150 euro al mese agli insegnanti ed ai tecnici che avevano percepito nel 2013 gli aumenti economici per gli scatti di anzianità maturati nel 2012 e - cosa ancora più grave - senza che il Ministero dell'istruzione ne fosse a conoscenza. Questo sfregio da parte del Governo è stato causato in primis dal ritardo nella trattativa, per ridare validità ai fini delle progressioni di carriera, all'anno 2012. In secondo luogo, il pasticcio è stato determinato dagli effetti del decreto del Presidente della Repubblica n. 122 del 2013, che aggiunge il 2013 ai tre anni che già avevano subito i blocchi stipendiali con la manovra economica del 2010. Solo dinanzi alle proteste scatenate dal Movimento 5 Stelle ed alla magra figura incassata davanti all'opinione pubblica da un Governo in cui non c'è comunicazione tra i Ministeri è stata fatta marcia indietro. Ancora una volta si mette una toppa con un provvedimento frettoloso, che fa da tampone rispetto ad una problematica molto ampia. Infatti, la soluzione delineata in questo provvedimento, seppure necessaria, rimedia solo in parte al problema degli scatti di anzianità del personale scolastico, limitandosi ad impedire il prelievo delle somme percepite in precedenza. Ma a che prezzo viene realizzato tutto ciò? Quanto necessario a finanziare il provvedimento verrebbe recuperato, da una parte, attingendo alla quota pari al 30 per cento dei risparmi effettivamente realizzati in attuazione della riforma Gelmini destinata a incrementare le risorse contrattuali per la valorizzazione e lo sviluppo professionale del personale della scuola e, per la parte restante, attingendo alle risorse destinate al miglioramento dell'offerta formativa, cioè quelle utilizzate per pagare gli straordinari agli insegnanti e rispondere ai sempre crescenti bisogni degli studenti. Viene quindi decurtata quella parte di salario finalizzata a retribuire diverse attività, fra cui il sostegno degli alunni, le ore aggiuntive di attività sportiva ed i progetti d'integrazione rivolti agli immigrati, solo per fare qualche esempio. La Commissione bilancio del Senato non ha mancato di sottolineare che non viene chiarito come verrà affrontato il maggiore onere per gli anni 2014 e seguenti, in quanto il diritto ad una progressione economica, una volta acquisito, non è un benefit una tantum, ma dovrà essere elargito dallo Stato anche negli anni a venire. Un'altra criticità del decreto è che esso non affronta in maniera compiuta la questione delle posizioni economiche del personale ATA. A tale grave lacuna legislativa, come Movimento 5 Stelle, abbiamo voluto porre rimedio attraverso la presentazione di vari emendamenti, volti ad evitare la restituzione degli incentivi percepiti per le mansioni aggiuntive svolte dal personale ATA che ha superato un concorso. Si tratta di un giusto riconoscimento economico per un personale qualificato, che, in aggiunta ai normali compiti, svolge funzioni importanti, quali dare assistenza ai disabili, garantire il primo soccorso e sostituire il direttore dei servizi amministrativi. Per concludere, il problema di fondo che non viene risolto da questo provvedimento è che gli scatti stipendiali, bloccati ai sensi del decreto-legge n. 78 del 2010, sono l'unico strumento per il miglioramento retributivo del personale della scuola. La progressione economica deve essere più snella e celere. Un'altra priorità per il nuovo Governo deve essere quella di risolvere il problema del precariato, che sta toccando livelli altissimi: dobbiamo investire sui nostri giovani e ridare alla scuola l'attenzione che merita. Non è mortificando gli addetti ai lavori e sottraendo risorse all'istruzione che possiamo formare la classe dirigente del domani e sperare che il nostro Paese torni a contare in Europa e nel mondo.
2014-03-04	M5S	SerraManuela	Avevamo evidenziato delle perplessità circa le modalità con cui è stata affrontata la questione, a cominciare dall'aleatorietà normativa che caratterizza frequentemente il mondo della scuola. La contraddittorietà e l'illogicità con cui si cerca di porre rimedio a posteriori, a seguito di istanze e proteste, sembrerebbe rivelare che in Italia chi protesta e lotta avrà diritto ad avere ragione, come se ciò che si rivendica non fosse un diritto o, quanto meno, una pretesa legittima. Ciò denota un modo di agire manchevole che si evince dalla mancanza di comunicazione tra i Ministeri coinvolti: si è passati nel giro di una mattinata da un Governo che non sembrava certo avere le idee chiare, a un fantomatico quanto inesistente successo dell'Esecutivo. C'è, poi, il problema della copertura. I 120 milioni necessari per finanziare il provvedimento sono stati recuperati attraverso il Fondo per l'offerta formativa. Quanto una simile scelta appaia poco ragionevole sembra ormai superfluo spiegarlo, anche in considerazione del fatto che tali risorse - destinate ai corsi di recupero e alla didattica - hanno subito tagli e aggiustamenti al ribasso fin dal 2010. È chiaro che non si possa condividere una scelta del genere. Le risorse economiche non possono essere recuperate dal Fondo per il miglioramento dell'offerta formativa, tra cui troviamo anche il Fondo istituzioni scolastiche (FIS), per le attività aggiuntive in favore degli alunni con disabilità o in progetti di aree con forte rischio sociale, perché in questo modo si continua ad impoverire tutto ciò che riguarda didattica, integrazione, educazione e formazione degli alunni. La «scuola», termine tanto caro a tutti i Primi ministri sino ad oggi ascoltati, in realtà risulta come un termine vuoto, una parola che di volta in volta si permette loro di scorporare dalla realtà di un impegno reale. La scuola però è vita e renderla precaria e incerta, soprattutto per coloro che ne rappresentano le fondamenta, la porterà a un epilogo non certo edificante. Decidiamo cosa fare della scuola: decidiamo se vogliamo il suo bene, e al contempo il nostro, o se vogliamo continuare a votarla al sacrificio perenne, con tutto ciò che ne deriva.
2014-03-04	PD	DiGiorgiRosaMaria	(ore 16,55) ( Segue DI GIORGI). Tanti giovani gli stavano vicino e lui veniva alle iniziative con i giovani alle quali lo invitavamo. Questo è in pratica il racconto di Mario Luzi, della sua Firenze, dell'amore infinito per quella città che gli aveva dato i natali a Castello. È quel piccolo cimitero, dove tutti gli anni deponiamo una corona per lui, quel cimitero piccolissimo in mezzo ai cipressi della Toscana, vicinissimo a Firenze. Il 20 ottobre renderemo merito ad un uomo che, con le sue parole, ha saputo tessere trame delicate e vitali, con una poetica senza tempo (l'ha detto benissimo il senatore Sergio Zavoli). Erano trame in cui trovavano spazio la sua città e la Toscana, trattate con amore e passione nell'impegno di raffigurarne l'anima. Quando sono diventata assessore all'educazione al Comune di Firenze ho istituito un premio di poesia a lui dedicato, un premio ancora esistente, a cui partecipano decine e decine di ragazzi che scrivono poesie nel suo nome, poesie che qualche volta inviterei tutti i colleghi a leggere. Le poesie dei ragazzi sono sconvolgenti, ci fanno pensare moltissimo. Questo premio è stato un modo perché la città lo ringraziasse per quanto ha saputo donarci è stato anche uno spunto per promuovere davvero la poesia, una poesia che deve coinvolgere sempre di più la scuola. Ragazzi sensibili, che provano a raccontare il mondo e la loro vita attraverso la poesia. Forse saranno proprio l'arte e la bellezza del pensiero a salvarci: questa è la speranza che anima il nostro impegno quotidiano. Ci aiuteranno a guardare oltre: dobbiamo provare ad uscire dalla cronaca, per pensare in prospettiva e per convincerci che, alla fine, l'umanità forse davvero può vincere le grandi sfide dei nostri tempi. Ormai sono trascorsi nove anni dalla morte di Mario Luzi, e abbiamo il dovere, oggi più che mai, di ricordare la sua figura e la sua poesia, un dono all'umanità, per il suo altissimo valore etico e per il profondo messaggio di speranza che ci trasmette. Il poeta fa parte della nostra memoria e del nostro patrimonio culturale, ed è giusto che i giovani si avvicinino a lui ed imparino a conoscere il messaggio che è riuscito a trasmetterci. A loro, quindi, va il compito di rinnovare quotidianamente questo messaggio, attraverso le loro parole. Credere nella poesia per Luzi è stato credere nella continuità della creazione ‑ l'ho sentito dire già dai colleghi ‑ ad un movimento naturale che non si arresta e a cui è impossibile sottrarsi, nel quale si inscrive il nostro, personale e collettivo, destino nel mondo. A ripercorrere l'intera opera poetica di Mario Luzi, questa complessa ed inesauribile dialettica tra uomo e mondo si riscopre di continuo efficiente, naturalmente intrinseca, vitale, tanto che in un suo bellissimo intervento del 1994, dal titolo «La voce della poesia nella sostanza del mondo», disse una cosa che mi ha fatto sempre pensare. Si chiese: «Ci si domanda a che cosa serve la poesia. Quando uno si pone questa domanda, è perduto alla poesia. La poesia può servire ed essere inutile, essere inutile e servire. A che? A sentire fino in fondo l'enigma della vita, nel suo bene e nel suo male». Sono parole in cui si ritrovano le profonde riflessioni e la sensibilità che animavano Mario Luzi. Questo è il messaggio. Un'ultima cosa, colleghi, e vi prego un attimo solo di mantenere il silenzio - scusate se ve lo chiedo - perché è come un messaggio. Ho trovato un ricordo struggente e doloroso di lui, una poesia che dedicò alla mia Firenze, nella notte in cui esplose la bomba ai Georgofili, la notte che noi ricordiamo sempre tutti gli anni. Scrisse questa poesia, che noi leggiamo tutti gli anni ai nostri studenti, durante le celebrazioni dei Georgofili, intitolata «Sia detto». La leggerò malissimo, ma vi prego di seguirne il senso. «(...) Sia detta a te, Firenze, questa amara devozione: città colpita al cuore, straziata, non uccisa; unanime nell'ira, siilo nella preghiera. Vollero accecarti, essi, della luce che promani, illumina tu, allora, col fulgore della collera e col fuoco della pena loro, i tuoi bui carnefici, perforali nella tenebra della loro intelligenza, scavali nel macigno del loro nero cuore. Sii, tra grazia e sofferenza, grande ancora una volta, sii splendida, dura eppure sacrificale. Ti soccorra la tua pietà antica, ti sorregga una fierezza nuova. Sii prudente, sii audace. Pace, pace, pace».
2014-03-04	PD	DiGiorgiRosaMaria	A fronte di tutto ciò e dei pesanti tagli conosciuti dal settore negli ultimi anni, abbiamo oggi il dovere di fare chiarezza sul ruolo che vogliamo attribuire alla scuola: ne hanno parlato i colleghi, ma lo dobbiamo ripetere. Il settore della scuola - in verità ho sbagliato già io stessa a chiamarlo così - non è un settore, ma qualcosa di assolutamente trasversale: senza la scuola un Paese non va avanti, e questo in Italia ancora non lo si è capito.
2014-03-04	PD	DiGiorgiRosaMaria	Ho molta fiducia che ciò si sia compreso, e compreso bene, dal nuovo Governo, nel momento in cui il nostro Premier, Matteo Renzi, ha impostato il discorso con il quale ha chiesto la fiducia, sia qui in Senato che alla Camera, esattamente sul fronte della scuola, la scuola che è priorità per il rilancio italiano. In questo senso si può parlare - speriamo davvero - di rinascita. Noi saremo qui a verificare e a controllare che tutto questo venga fatto perché, appunto, per quanto mi riguarda e per quanto riguarda il mio partito, sicuramente la scuola è una priorità. Una rinascita, dunque, che può avvenire soltanto investendo sul merito, sulle competenze e sulla valorizzazione, in primis, del personale della scuola italiana, nonché sulla capacità innovativa, per cui alla scuola non possiamo che unire naturalmente università e ricerca scientifica: è su questo che si deve andare avanti. In questo ambito abbiamo dunque il dovere di restituire centralità sociale al ruolo dell'insegnante, svilito e bistrattato: è a questa categoria che affidiamo, infatti, la cosa più preziosa che abbiamo, vale a dire la formazione dei nostri figli e dei futuri cittadini. Al contrario, come dicevo, di fatto bistrattiamo gli insegnanti, ritenendo che non abbiano un valore sociale alto, altissimo. Questo riconoscimento deve passare anche da una giusta retribuzione, oltre che dalla possibilità di insegnare in strutture adeguate. Quello dell'edilizia scolastica è un tema su cui non dobbiamo mai stancarci di porre l'attenzione. Un ragazzo non rispetterà mai le istituzioni e gli insegnanti stessi, né si fiderà di uno Stato che lo tiene in scuole disastrate, che fanno vergogna! Quindi è chiaro che anche il settore dell'edilizia scolastica è fondamentale quale elemento di crescita civile per i ragazzi. Se i ragazzi non si sentono rispettati, per quale motivo dovrebbero poi rispettare l'istituzione? Quello con la scuola è il primo rapporto che hanno con le istituzioni e con lo Stato: è quindi su quello che dobbiamo giocare il futuro civile del nostro Paese. Non possiamo quindi prescindere dalla necessità di un intervento per gli insegnanti, che si trovano ad operare con stipendi bassi, armati soltanto della loro competenza e senza formazione visto che - lo ricordiamo sempre - i nostri insegnanti non hanno più formazione. Se la fanno da soli, se hanno la fortuna di vivere in città molto belle, dove frequentano mostre e quant'altro; sicuramente molte meno possibilità hanno in altre situazioni, dove magari le opportunità esterne sono molto limitate, ma sono gli stessi insegnanti a dover avere voglia di fare qualcosa. Da molti anni abbiamo infatti dimenticato il ruolo altissimo che ha la formazione per avere una scuola sempre migliore. Domani verrà il Ministro, al quale chiederemo un impegno forte anche su questo punto che, pur non avendo direttamente a che fare con il provvedimento in esame, è molto legato al tema che stiamo trattando oggi. Dunque c'è necessità di far svolgere agli insegnanti il proprio lavoro nel migliore dei modi. Naturalmente, però, dobbiamo anche chiedere al Ministro un impegno forte, perché le risorse che serviranno a sanare quello che, per certi versi, è il vulnus del provvedimento che dovremo votare saranno recuperate - i colleghi ne hanno parlato molto bene prima - dal fronte dei capitoli dedicati alla scuola e all'istruzione in generale, quindi dai progetti che fanno sì che la nostra scuola sia un po' più competitiva e attenta alle esigenze di tutti. In particolare, in un momento in cui l'immigrazione e tanti temi, che sono importanti, devono essere trattati all'interno della scuola, trovare le risorse per pagare gli insegnanti e per sanare questa situazione dal fronte dei progetti educativi (dal MOF) evidentemente non è il massimo e non è ciò che avremmo voluto. In un ordine del giorno noi chiederemo un impegno del Governo in questo senso. È grande l'impegno che chiederemo e che chiediamo a questo Governo. Il provvedimento è necessario e abbiamo, quindi, il dovere morale, evidentemente, di votarlo, e questo faremo. Naturalmente, però, dobbiamo anche pensare a un futuro diverso, che prima di tutto si costruisce nelle aule scolastiche, con i ragazzi, con gli insegnanti e con il personale che nella scuola vive.
2014-03-04	PD	DiGiorgiRosaMaria	Signor Presidente, il decreto-legge in conversione interviene a colmare una lacuna che si era creata in un settore che a tutti noi sta particolarmente a cuore, quello della scuola, in riferimento al blocco degli automatismi stipendiali per i docenti e il personale ATA (amministrativi, tecnici e ausiliari), introdotto con il decreto-legge n. 78 del 2010 e prorogato sino a dicembre 2014 con il decreto del Presidente della Repubblica 4 settembre 2013, n. 122.
2014-03-04	PD	DiGiorgiRosaMaria	Signor Presidente, ringrazio il senatore Sergio Zavoli per le parole che ha saputo darci e Gianni, il figlio di Mario Luzi, che ci sta guardando nel luogo dove il padre avrebbe dovuto stare. Ero assessore alla cultura a Firenze ed ho avuto l'onore di conversare spesso con Mario Luzi, di condividere emozioni, di avere la sua interpretazione dei fatti e delle vicende della vita. Era generoso, molto generoso con la città. Lo invitavi agli eventi e veniva dappertutto, ai concerti, alle mostre. Lui c'era, c'era sempre, e arrivava con il suo impermeabile chiaro: così lo ricordavamo spesso, e ancora adesso così lo ricordo. Stava con noi e parlava con tutti. Era perfino strano vederlo così, ma era molto, molto disponibile e soprattutto ‑ come qualcuno dei colleghi ha detto ‑ era nell'animo ancora un professore di scuola ed era molto interessato alle vicende dei giovani.
2014-03-04	PD	FerraraElena	Anche il nuovo Governo - l'abbiamo sentito dal Primo ministro e lo abbiamo ricordato più volte - mette al centro del suo programma l'istruzione e la scuola. Il passaggio di oggi sugli automatismi stipendiali è una pagina triste di sovrapposizioni burocratiche, ma estendendo lo sguardo possiamo parlare di disattenzione colpevole nei confronti della scuola.
2014-03-04	PD	FerraraElena	Certo, le risorse sono sempre state un problema, ma oggi prendiamo atto delle drastiche riduzioni susseguitesi negli anni sui capitoli destinati al miglioramento dell'offerto formativa (MOF) per lo svolgimento di attività aggiuntive; progetti spesso valutati con estrema attenzione dagli organi collegiali per stabilirne le priorità, incarichi specifici per il personale ATA, ore eccedenti per sostituzione colleghi assenti: da 1.480 milioni di euro nel 2010‑2011 a meno di 1 milione di euro nel 2012-2013 e 2013-2014. Ma queste risorse rischiano di dimezzarsi per l'accantonamento dovuto al recupero degli scatti stipendiali. Non mettiamo in contrapposizione la dignità degli insegnanti e del personale della scuola, che è certo inerente all'autorevolezza delle istituzioni, ma che è anche strettamente legata agli aspetti retributivi, e i diritti dei bambini. Il comparto del personale della scuola attende dal 2009 il rinnovo del contratto nazionale. Questo è un fatto grave. Per questo, come ha puntualmente spiegato la relatrice, assume valore rilevante l'automatismo degli scatti stipendiali per i lavoratori del comparto.
2014-03-04	PD	FerraraElena	Chi ha vissuto nella scuola per qualche decennio - e come me ce ne sono tanti altri qui in Senato - ricorda come fu vissuto il costituirsi delle autonomie scolastiche, con quale entusiasmo si pensò ad una scuola in rete con i propri territori nella programmazione dei servizi, con quale passione e rinnovata creatività si elaborarono i piani dell'offerta formativa della nuova scuola dell'autonomia.
2014-03-04	PD	FerraraElena	Come Commissione, a suo tempo, avevamo infatti espresso osservazioni contrarie al provvedimento che ha generato il pasticcio, che oggi andiamo a rimediare. La scuola non si è certo fermata: operazioni di ottimizzazione delle risorse, il coinvolgimento degli enti locali, lo sforzo congiunto di dirigenti, docenti, amministratori, collaboratori e genitori hanno dato dimostrazione di quanto le nostre comunità considerino la scuola il bene comune per eccellenza.
2014-03-04	PD	FerraraElena	Signora Presidente, onorevoli senatrici e senatori, rappresentanti del Governo, la centralità del ruolo della scuola in questo momento di crisi economica, culturale e sociale non ha bisogno di essere ulteriormente sottolineata. Tante volte in quest'Aula, parlando di bambini e adolescenti, abbiamo avanzato proposte e sollecitato il Governo su temi specifici ed emergenze sociali che colpiscono le fasce più fragili, e per prime l'infanzia e l'adolescenza. Ricordo il recente appello per la messa a sistema di una strutturata formazione e un piano d'azione di prevenzione e contrasto al fenomeno del cyberbullismo. Questo e altri temi, che certamente attengono ai diritti fondamentali del cittadino, come sottolineava la senatrice Puglisi a conclusione della sua relazione, sono stati e saranno oggetto di ulteriori approfondimenti.
2014-03-04	PD	FerraraElena	Vogliamo definire queste logiche come appartenenti al passato, perché vogliamo pensare che per la scuola e il suo personale si possa guardare con lo sguardo positivo al futuro, riconoscendo la professionalità del personale, migliorando il sistema del reclutamento e mettendo a disposizione risorse adeguate per le autonomie scolastiche.
2014-03-04	PD	PuglisiFrancesca	In passato quasi tutto il personale statale godeva di una progressione stipendiale automatica collegata all'anzianità di servizio, i cosiddetti scatti di anzianità. Alla fine degli anni '90 questa progressione è stata abrogata in molti comparti, ma non nella scuola, nella quale è stata lasciata in attesa dell'introduzione di una progressione di carriera presente negli altri comparti. Ma a tutt'oggi non c'è progressione di fasce, non c'è il professore senior, non c'è valutazione. La progressione stipendiale automatica è appannaggio del solo personale di ruolo e degli incaricati di religione. Il personale precario non gode di incrementi stipendiali collegati all'anzianità di servizio. All'atto dell'eventuale immissione in ruolo, però, il personale precario è oggetto di un provvedimento di ricostruzione della carriera, col quale è riconosciuta, sulla base di regole specifiche, l'anzianità di servizio maturata durante gli anni di precariato. La ricostruzione è disposta a seguito del superamento del periodo di prova e il relativo provvedimento viene di fatto adottato anche ad anni di distanza. Gli scatti stipendiali, nell'arco della carriera di un insegnante, sono cinque e la differenza tra mensile iniziale e finale è di 747 euro per gli insegnanti della scuola di infanzia e primaria; di 865 euro per gli insegnanti della secondaria di primo grado; di 995 euro per gli insegnanti della secondaria di secondo grado. Gli scatti stipendiali per il settore della scuola, nella situazione data, sono dunque di fondamentale importanza a causa del blocco del contratto e perché sono l'unico strumento di miglioramento retributivo. Come ben sappiamo, l'articolo 9, comma 1, del decreto-legge n. 78 del 2010 ha disposto il blocco degli automatismi stipendiali per gli anni 2011, 2012 e 2013, per tutto il personale dipendente delle pubbliche amministrazioni inserite nell'elenco ISTAT. Per questi anni, quindi, la retribuzione del personale dipendente delle amministrazioni pubbliche non poteva essere superiore a ciò che veniva percepito nel 2010. Il successivo decreto-legge n. 98 del 2011 ha disposto che questo blocco poteva essere prorogato di un ulteriore anno con decreto del Presidente della Repubblica, cosa che poi è puntualmente accaduta con il D.P.R. del 4 settembre 2013, vera causa di tutto il pasticcio sugli scatti della scuola. Ero relatrice di quel parere e come Commissione istruzione avevamo espresso all'unanimità osservazioni contrarie alla 1ᵃ Commissione competente. Non dimentichiamo, infatti, che il decreto-legge n. 112 del 2008, prevedendo una pesantissima opera di razionalizzazione della spesa scolastica, aveva disposto che il 30 per cento dei cosiddetti risparmi dovesse essere reinvestito nella scuola. L'articolo 8, comma 14, del decreto-legge n. 78 del 2010 aveva previsto che queste somme potessero essere utilizzate per il recupero degli scatti stipendiali e così è stato per il 2010 e il 2011. Ma già nel 2011, oltre ai risparmi del 30 per cento (pari a 31 milioni), il MIUR ha dovuto utilizzare risorse attinte in parte anche dal Fondo per il miglioramento dell'offerta formativa (MOF) per 350 milioni di euro, riducendo la retribuzione accessoria del personale scolastico e, con essa, le prestazioni aggiuntive a favore degli alunni. La legge di stabilità 2012 ha sancito, infatti, che le risorse da dedicare al recupero degli scatti potessero essere anche aggiuntive rispetto al 30 per cento dei risparmi, attraverso una sessione negoziale, senza ulteriori oneri per lo Stato. È quindi, ad oggi, in corso la sessione negoziale per il 2012. Poiché per il 2013 al personale della scuola sono stati pagati gli scatti, poi retroattivamente negati dal decreto del Presidente della Repubblica del 2013, al personale scolastico (ossa circa 50.000 persone) è arrivata la famigerata lettera di «NoiPA» in cui si richiedeva la restituzione delle somme percepite. Dunque, all'articolo 1 del decreto, si prevede che le somme percepite non vadano restituite, ma vadano a compensazione di quanto sarà recuperato per gli scatti 2012, a conclusione della sessione negoziale. Come spiegato dal precedente Governo nel corso delle audizioni svolte in 7ᵃ Commissione, secondo quanto previsto dal comma 2 dell'articolo 1 del presente decreto, la copertura dei 120 milioni di euro necessari sarà trovata dai residui del Fondo dei risparmi del 30 per cento e, se non dovesse essere sufficiente, come stabilito dai negoziati con le organizzazioni sindacali, quelle risorse saranno sottratte dai 463 milioni di euro accantonati dal MOF dell'anno scolastico 2013-2014. Come stabilito dal comma 3, la disposizione ha validità fino al 30 giugno 2014. Se la sessione negoziale non dovesse essere conclusa, la somma dovrà essere versata all'erario. Il comma 4, infine, stabilisce, a scanso di equivoci, che per il personale della scuola non vige alcun blocco degli scatti stipendiali dal 2014 in poi. Il comma 5 autorizza il Ministro dell'economia e delle finanze ad apportare, con propri decreti, le occorrenti variazioni di bilancio. Ora, in attesa del parere della 5ª Commissione, la 7ᵃ Commissione ha approvato un emendamento che vuole risolvere un ulteriore pasticcio burocratico riguardante il personale ATA. Questo personale, infatti, ha percepito, per gli anni scolastici 2011-2012, 2012-2013 e per l'anno scolastico in corso, somme per aver svolto mansioni aggiuntive, essendo stato selezionato e formato proprio per questo scopo. Si tratta di funzioni molto importanti. Propongo alcuni esempi all'Assemblea: si tratta di quei collaboratori scolastici che stanno svolgendo mansioni, dopo essere stati adeguatamente formati, a sostegno degli studenti con disabilità o del personale tecnico-amministrativo che si sta occupando della rendicontazione dei fondi europei. Vorremmo, inoltre, chiedere al Governo un impegno per ripristinare i fondi, così preziosi e importanti per le autonomie scolastiche e per il loro efficiente ed efficace funzionamento, che riguardano il miglioramento dell'offerta formativa. Ora, voglio sperare che dopo queste vicissitudini, si possa presto aprire una nuova stagione di discussione contrattuale, in cui vengano affiancati all'anzianità di servizio anche nuovi criteri di progressione di carriera per il personale della scuola, basati sul vero riconoscimento del complesso lavoro svolto nell'ambito delle autonomie scolastiche. Signora Presidente, le chiedo di permettermi di chiudere questo intervento con una citazione di Mario Lodi, che all'età di 92 anni, domenica 2 marzo, ci ha lasciati. Mario Lodi, maestro elementare, pedagogista e scrittore, raccontava: «Pochi giorni fa, in una scuola elementare, domandai ai bambini quali erano i loro sogni per il futuro. Ha risposto subito Massimo: "diventare miliardario!". Sogno, condiviso dagli altri bambini, che ci fa riflettere. Oggi è difficile educare perché il nostro impegno di formare, a scuola, il cittadino che collabora, che antepone il bene comune a quello egoista, che rispetta e aiuta gli altri, è quotidianamente vanificato dai modelli proposti da chi possiede i mezzi per illudere che la felicità è nel denaro, nel potere, nell'emergere con tutti i mezzi, compresa la violenza. A questa forza perversa noi dobbiamo contrapporre l'educazione dei sentimenti: parlare di amore a chi crede nella violenza, parlare di pace preventiva a chi vuole la guerra. Dobbiamo imparare a fare le cose difficili, come disse Gianni Rodari in una delle sue ultime poesie: parlare al sordo, mostrare la rosa al cieco, liberare gli schiavi che si credono liberi». Questo diceva Mario Lodi nel saluto al Convegno «Educare è difficile», di Legambiente - MCE. I nostri insegnanti non sognano di diventare miliardari, ma semplicemente chiedono di lavorare con dignità e rispetto al servizio di una delle più alte istituzioni democratiche del Paese: la scuola. Grazie e buon lavoro a tutti noi.
2014-03-04	PD	PuglisiFrancesca	Signora Presidente, onorevoli senatrici e senatori, sono qui a illustrare il disegno di legge di conversione del decreto-legge 23 gennaio 2014, n. 3, che reca disposizioni temporanee urgenti in materia di proroga degli automatismi stipendiali del personale della scuola. Tale provvedimento ha l'intento di fare chiarezza e rimediare ad un errore burocratico generato dal modo contraddittorio con cui si è normato negli anni, vessando il personale scolastico.
2014-03-04	PD	ZavoliSergio	Signor Presidente, onorevoli colleghi, se non fosse già affermata l'iniziativa di rimanere, più che legittimamente, abilitati ad ascoltare le poche cose che potrò aggiungere io a quelle così esemplari ed esaustive - come si usa dire - del presidente Grasso, avrei chiesto io stesso di ascoltare queste poche aggiunte, che vanno a collocarsi nei ricordi personali. Immaginavo che sarebbero state di quell'ampiezza, di quella profondità e anche con quel sentimento del rilancio di un atteggiamento morale, civile, politico, che avrebbe fatto di un poeta anche un testimone del proprio tempo. Sarei stato io per primo a chiedere il permesso al presidente Grasso di autorizzare l'emiciclo ad ascoltare, come si fa nei casi più normali che si possono dare, l'intervento di un vostro collega. Mario Luzi nacque nel 1914, a Firenze (sarò costretto a ripetermi), dove, seppure con lunghi intervalli, è di preferenza vissuto. È morto - come ci ha ricordato il presidente Grasso - il 28 febbraio 2005 e una serie di circostanze (certo non addebitabili a noi) ci hanno costretto a rinviare, con una punta anche di sofferenza, questo nostro incontro con lo spirito di Mario Luzi, che è rimasto a segnare tanta parte della questione cosiddetta italiana, per quello che riguarda il rapporto tra la cultura e la storia, tra l'animo e la politica, tanto da indurci a credere che oggi fosse veramente la giornata più adatta, non avendo un calendario particolarmente oneroso da osservare. Sono felice, quindi, che io possa tentare di aggiungere qualche piccolo dato. Dal tempo de «Il Frontespizio», di «Letteratura», di «Campo di Marte», riviste fiorentine di punta degli anni Trenta, Luzi aveva contribuito alla ricchezza della cultura italiana di oltre mezzo secolo. Fin dagli anni dell'università si era legato d'amicizia con il gruppo di coloro che sarebbero diventati i protagonisti di quell'intenso periodo creativo, di ripensamento e difesa rispetto alla prevalente retorica del regime di allora, che si dette e conserverà l'aggettivo «ermetico». Ha poi perseguito il suo processo di chiarificazione culminante nell'accoglienza, sempre più larga in Italia e all'estero, tributata alle sue inquiete, drammatiche interrogazioni, insieme, del reale e del profondo. Voce tra le più alte della poesia del Novecento, è stato un severo, autorevole interprete di ciò che storia e vita offrivano alla coscienza concitata di quell'epoca, colma di allarmanti presagi. Ho avuto l'occasione, per la familiarità che intercorse presto tra noi (immeritevolmente da parte mia), di frequentare Luzi e di capire come fosse un uomo straordinario, che potesse anche concepire l'idea, pur non incoraggiandola personalmente, perché era un uomo di grande discrezione, di far parte un giorno del mondo cosiddetto politico, in cui poter portare qualcuna delle sue idee. Ricordo anzi di avere appreso da lui una frase, messa a posto in termini un po' più giornalistici e quindi perdendo gran parte del suo alone: una volta lui ebbe a dirmi, parlando della politica (e la cosa mi sorprese grandemente e peraltro era curioso che proprio io fossi più disponibile ad un giudizio critico), che non c'è mai tanto bisogno di politica come quando è la politica ad autorizzarci a voltarle in qualche modo le spalle. Mi fece molta impressione, ma non mi stupì, perché in tutta la poetica di Luzi - se lasciamo un po' appartata in questa nostra breve disamina la sua storia di poeta - ha avuto una grande influenza la poesia civile. È la cosa di cui si parla meno; non se ne parla - ed è gravissimo - nelle scuole. Accennerò in parte a tale questione. Questa premessa pressoché bibliografica è priva di un dato (parrebbe una forma di pettegolezzo, ma è ad un livello tale per cui mi sento di potere ribadire lo sdegno che ha attraversato il nostro Paese): l'assenza del Nobel. È un caso non solo italiano, investito dalla stessa sorte toccata per esempio a Borges, alla cui esclusione furono applicate considerazioni giudicate, pur autorevolmente, pretestuose. Poiché, in definitiva, si tratta di un'altezza poetica civile e morale che qui, oggi, ci chiede di rispettarne una generale convalida, ho creduto di dovere dar conto di questo impegno, soffermandomi su ciò che Luzi stesso ha spiegato di sé, riferendosi a ciò che chissà quanti di voi, onorevoli colleghi, gli avreste chiesto per trarre una conoscenza più diretta e partecipe della sua personalità poetica, culturale, umana, ma anche politica, sociale e storica. È quel che ho fatto, in tempi diversi, per un bisogno di oggettività da quando egli stesso giudicò di poter parlare con me in nome di una semplice, dolce amicizia. Ed ecco il primo argomento della lunga interrogazione. Lo intrattenni, anzitutto, sul suo tema primario: il mondo come luogo anche dell'anima, i frammenti della nostra esistenza, la realtà e l'immaginazione con i loro ardui confronti, tutto richiamato, avvalorato, consacrato nel ciclo naturale e spirituale che muove dalla creazione, se é vero che Dio, come dice un suo verso, è «disseminato e sparso nella moltitudine del mondo». Eppure il mondo è disseminato anche di violenze, ingiustizie, negazioni. Dovrà essere il mistero a spiegarci la contraddizione? La storia prende per sé tutta la realtà e decide legittimamente di tutto, a volte anche di Dio? «La persistenza del male» - fu la risposta di Luzi - «è il primo scandalo dell'uomo di fede. Ma su questo tema hanno battuto la testa tutte le più alte cime del pensiero religioso e laico, assillate dalla propria eticità. Sebbene si possa sensatamente argomentare che la coscienza umana sia andata via via affinandosi - e per questo la consapevolezza del negativo è divenuta più suscettibile - tuttavia il male non solo perdura, ma, in un certo, senso prolifica e si moltiplica (...). Sono due realtà incomunicanti? O è la prova a cui viene sottoposto il libero, originario arbitrio umano, a essere ora vittorioso ora, troppo spesso, destinato alla sconfitta?». La domanda era lunga, complessa, anche un po' contorta, forse; la risposta fu esemplare per la secchezza e la semplicità. «Scienza e tecnologia: lo stesso loro progredire genera gli argomenti della loro contestazione. Sarà mai possibile dire: "Ecco, adesso c'è quel che serve, fermiamoci"?». La risposta fu: «Bisognerà sapere quale importanza può assumere la presenza umana nel quadro disordinato della coscienza moderna o se un brutale determinismo avrà la meglio e imporrà che tutto quanto è possibile per ciò stesso è da farsi, indipendentemente da una reale utilità umana». «Questo che noi viviamo, lei scrisse - gli ricordai - è un periodo di trionfale scientismo che fa prevalere il come sul quando e sul perché. Se è così, in che cosa si cresce e si arretra?». Mi rispose: «Quel periodo, che durava da molti decenni, per la verità, va declinando. Lo scientismo non è più così trionfale. Molti disinganni e troppi dubbi l'hanno incrinato. È cresciuta la consapevolezza che il non sapere si accresce in proporzione geometrica con il sapere e viceversa. In ogni caso la scienza non è possibile lasciarla al diavolo. Non è con la diffidenza e con il sospetto che si ricompone il dissidio insorto in tempi non aperti, non equamente ispirati; e non è con il tacito pregiudizio che si risana la dismisura prodottasi tra bisogno e attesa reale, da un lato, e una neutra disponibilità, dall'altro. Credo che questo dramma si sia perpetuato proprio per essersi lo spirito ritirato dal terreno del confronto, lasciando ampio adito alla sua negazione, fino al fanatismo. Proprio di misure e di parità siamo stati troppo poveri» e non solo nel nostro Paese». «Il terribilismo dei futurologi» - gli ricordai - mette a morte anche le poesia. Lei crede che possa esservi qualche buon ragionamento per confutare le loro profezie?». E Luzi: «Forse la tradizione del "genere" e l'arte retorica, che hanno accompagnato la poesia fino a noi, correranno pericoli di estinzione, ma in quanto istanza vitale, che ascende alla forma e cerca la sua reintegrazione nell'ordine universale, non avrà fine». «Perché ha perduto molta energia, nonostante ciò, la poesia civile? Forse si chiama in un altro modo oggi? Ha assunto un diverso linguaggio e sta magari dove non la vediamo?». Luzi: «Proprio così: la poesia sta dovunque c'è poesia ed è umiliante volerne fare un genere, una "specialità"». «Oggi è più effimero il rapporto tra poesia e realtà;» - insistetti - «non saremmo quelli che siamo se non ci fosse stato Leopardi, anche se la maggioranza di noi lo ignora. La realtà, a mio modo di vedere, non è un dato, ma un punto d'arrivo, sempre così provvisorio che va ricercato e definito giorno per giorno. A questa definizione ci chiama e ci spinge proprio la poesia, che è la più ricca, la più sicura "autrice" della realtà». «Come giudica la realtà venuta via via formandosi sotto i nostri occhi, non solo nel campo economico e politico, ma anche sociale, culturale e morale? Poiché il puro sdegno non basta, in quali sentimenti e in quali convinzioni bisognerà fidare, per non sentirsi laicamente e spiritualmente fuori, quindi sconfitti, da questa realtà? Per essere chiari, come si potrà riavere un mondo che ci corrisponda più di quello d'oggi?». «Comincio a pensare» - disse Luzi - «che il senso chiaro della realtà possiamo averlo solo avendo ben fermo un parametro interno, sia esso un retaggio, sia una volontaria costruzione morale: non avendolo, in genere, né dell'uno né dell'altra specie, si scivola e si finisce in quelle sabbie mobili in cui le distinzioni non sono nette, ma tutto è pressappoco uguale a tutto e dunque realtà e realtà si confondono. Cosi, pur non avendo palesemente trasgredito, men che meno rubato né assassinato, ci siamo tutti quanti più o meno consapevolmente adattati a vivere nell'illegalità, diffusissima illegalità: lassismi, corruzioni, ricatti, scandali e compromessi, favoriti e tollerati nella regolarità delle procedure, dall' escamotage alla frode; e tutto ciò, non di rado, con varie forme di impunità. Ho avuto le mie indignazioni» - mi disse Luzi - «ho anche alzato la voce perché la protesta arrivasse a chi, con i mezzi dovuti, poteva opporsi allo sconcio mercato nel quale vengono gettati i beni più gelosi della nostra storia comune, le sofferenze dei padri e quelle, fino a ieri inedite, dei figli. Lo strumento è ancora spuntato, e quindi inefficace; bisogna perciò fidare nella pazienza, nel lavoro a cuci e scuci dei muratori, degli educatori, dei sinceri catechisti, esclusi i retori e i tribuni. Occorre ritrovare l'origine etica di una malattia divenuta sociale, in cui prevalgono solo i criteri dell'utilitarismo, del pragmatismo, del facilismo; e occorre altresì ritrovare daccapo i fondamenti, ora che sempre più spesso crollano edifici di cartapesta». Emblematica la scuola, mentre si fa difficile il ruolo di chi, in questo Paese, conserva, anche nella scuola, umiltà e coraggio. Eppure, non a caso, e non solo per cavarne un moto di spirito, Ennio Flaiano ebbe a dire: «Tutto quello che non so l'ho imparato a scuola». Sembra di riascoltarlo, mentre dal suo scranno di senatore a vita ci parlava una decina d'anni fa. Con queste parole, che sembrano pronunciate oggi, si spense una voce tra le più ragionevoli e abrasive del tempo che ancora stiamo vivendo: non derive liricheggianti, sospese fra terra e cielo, ma la storia come luogo anche dell'animo; e qui sono certo che aggiungerebbe subito: «perché la storia non debba essere ciò che tutto divora chiudendo ogni discorso, perché altrimenti saremmo di fronte a un'altra divinità, la quale susciterebbe più orrore di quanto, nella sua povera e tragica incongruenza, merita l'esistenza umana...». Mario Luzi ha partecipato a questa grande disputa, immane anche poeticamente e politicamente, tra l'indugio nelle oscurità di un simbolismo ermetico che esaltasse il valore puro della parola, quello evocativo - come ricordato con straordinaria puntualità dal presidente Grasso - di Ungaretti, Quasimodo, Gatto, Bigongiari e, in campo critico, Carlo Bo. Poi i drammatici trapianti, qua e là persino epici, della poesia civile dei giorni nostri, cioè della nostra storia, pur senza rinnegare, mentalmente e interiormente, l'alone orfico - cioè senza tempo - dell'immaginazione. Questo ci ha aiutato a capire che l'uomo e il poeta avevano conosciuto una continua agonia - nel senso etimologico di lotta - quella che Geno Pampaloni, in Palazzo Vecchio, il giorno in cui conferimmo a Luzi il prestigioso «Premio Campana», chiamò «una guerra dolorosa e trionfale, che ha in sé la sofferenza e la speranza, la solitudine e la comunione, la disperazione e il bisogno di non morire del tutto tra le ombre della vita e della storia». Qui, infine, è Luzi a riprendersi la parola: «Perché tutto non finisca per appartenere alle verità occultate, come accade con l'uomo, nelle pieghe, spesso infide e indivise, delle cedevolezze nostre e della nostra storia». Grazie del vostro ascolto.
2014-03-05	LN	CentinaioGianMarco	Ci vorremmo confrontare sull'abolizione del valore legale del titolo di studio, perché per noi si tratta di un punto di partenza importante e di meritocrazia. Nel momento in cui non tutte le scuole sono uguali, se studio in una scuola valida, non voglio essere paragonato ad un mio collega che studia in una scuola di serie B; quindi, anche in questo caso, occorre parlare dell'abolizione del valore legale del titolo di studio.
2014-03-05	LN	CentinaioGianMarco	Con riferimento all'abolizione del test d'ingresso all'università, è vero che non si parla di scuola, ma sempre e comunque di un percorso formativo: anche in quel caso, abolendo il test d'ingresso all'università, secondo noi, si permette ai giovani ed alla società di crescere. Non è rispondendo alla domanda: «Di che colore era il cavallo bianco di Napoleone?» che uno studente diventa un bravo medico. Uno studente eventualmente diventa un bravo medico se nel suo percorso formativo ha studiato, si è impegnato ed ha la passione per quella disciplina. Vogliamo concorsi regionali per gli insegnanti, perché è impensabile che uno dalla Sicilia vada ad insegnare in Veneto o che, nel momento in cui vince il concorso in Veneto, poi torni in Sicilia e quel posto rimanga scoperto. Vogliamo parlare di classi ponte (anche in questo caso, lo diciamo con forza), perché è impensabile che vi siano intere classi che vengono tirate indietro da studenti che non sanno nemmeno l'italiano. Creiamo allora classi ponte per far sì che questi studenti si mettano in regola ed allo stesso livello degli italiani, sappiano almeno la base, per poi partire e farlo tutti alla pari. Vogliamo una soluzione, signora Ministro, per l'emergenza che in questo momento è legata ai contratti CONSIP per il personale non docente. Abbiamo visto che lei già se n'è fatta carico, cosa di cui le rendiamo merito, perché si tratta di una grandissima emergenza che stiamo vivendo in tanti nei nostri territori, ed è legata non solo alla pulizia delle scuole, ma anche alla loro sicurezza. Nella mia città - io vengo da Pavia - vi è stata una sollevazione popolare da parte dei genitori: in 400 hanno sfilato per la via principale con i bambini, perché in questo momento non c'è sicurezza nelle scuole e gli insegnanti non possono neanche allontanarsi per andare in bagno perché rischiano di lasciare le classi scoperte. Questo accade sicuramente per un errore, che però deve essere sanato al più presto, a nostro parere. Come vede, signora Ministro, dal nostro punto di vista, non si tratta di slogan - qui se ne potrebbero coniare di ogni genere - ma di un progetto vero e sincero di rilancio della scuola. Se avrà voglia di confrontarsi con noi, ci troverà disponibili, perché per noi la scuola è una cosa seria, ed è importante avere una scuola seria. Non bastano dunque le promesse della settimana di carnevale, fatte durante quella trascorsa, ma vogliamo lavoro e impegno e vogliamo un Ministro che venga in Commissione, si confronti con quest'Aula - magari anche su proposte che non condivide - e si sieda attorno ad un tavolo, per riuscire ad arrivare ad una soluzione. In conclusione, signora Ministro, annunciando logicamente il voto favorevole del Gruppo della Lega, come ho già anticipato, sottolineo come, a nostro parere, per questo comparto ci vogliano passione, dedizione e rispetto per il lavoro di chi opera quotidianamente per dare un futuro ai nostri figli.
2014-03-05	LN	CentinaioGianMarco	Signor Presidente, onorevoli colleghi, sappiamo tutti che quello in esame è un provvedimento urgente e necessario per sanare un errore macroscopico: chiedere indietro agli insegnanti circa 150 euro al mese avrebbe rappresentato un problema troppo importante, per cui ci avrebbe riso dietro tutto il mondo. Questo passaggio a mio parere è anche importante per ridare dignità agli operatori del comparto scuola, che rischiavano di essere ancora una volta relegati in fondo ad una graduatoria europea. Un problema di questo tipo viene però tamponato con una soluzione che non ci piace molto, poiché vengono utilizzati i fondi destinati al miglioramento dell'offerta formativa: vale a dire, si tolgono risorse dedicate al miglioramento dell'offerta formativa e informativa degli insegnanti. Non ci piace, perché quei fondi servono per premiare e non per tamponare; non ci piace, perché non dà l'idea di programmazione, ma riflette ancora una volta l'idea che bisogna procedere in tale direzione perché non ci sarebbe altra soluzione; non ci piace perché, ancora una volta, viene meno la meritocrazia. Non ci piace, infine, perché, nonostante lo si debba votare, dopo gli slogan durati minuti e minuti pronunciati in quest'Aula dal Presidente del Consiglio che ha parlato della scuola come di una priorità del suo Governo, o meglio della scuola come una sua priorità, dopo tanti slogan, ripeto, vorremmo vedere da questo Governo - che non è altro che il prosieguo del precedente (almeno tra di noi, non raccontiamocela) - fatti concreti, perché in un anno di fatti concreti in merito alla scuola ne abbiamo visti ben pochi. Onorevole Ministro, non ci interessano le promesse da Happy Days fatte dal Presidente del Consiglio. Riteniamo però che il Presidente del Consiglio una cosa giusta l'abbia fatta, e cioè la scelta di un Ministro che conosce la materia e che conosciamo bene: insieme a noi in Commissione per un anno è stata una senatrice obiettiva, e anche quando il Governo ha presentato provvedimenti che andavano contro il comparto scuola è stata critica ed ha detto ciò che effettivamente bisognava dire. Questo, secondo noi, è un buon punto di partenza. Quindi, per ora promuoviamo il Ministro ma non le battute da Happy Days fatte in quest'Aula.
2014-03-05	LN	CentinaioGianMarco	Visto che questo è un momento di speranza, chiediamo al Ministro che i nostri studenti possano studiare in edifici scolastici non fatiscenti. Al riguardo, staremo al vostro fianco nella battaglia perché tutti i nostri sindaci lo stanno dicendo da anni; chiediamo una scuola più moderna, una scuola più europea; chiediamo che l'insegnamento di alcune materie venga istituito o ripristinato. Pensiamo, ad esempio, a quattro materie. Mi riferisco, intanto, all'educazione civica e alla storia dell'arte, perché in una Nazione come la nostra la storia dell'arte dovrebbe essere pane quotidiano.
2014-03-05	M5S	AirolaAlberto	A tale proposito, per svolgere questo intervento, ho dovuto documentarmi un po' sui casi di tortura poc'anzi citati nell'ambito degli asili o degli ospizi, e quindi sui nostri figli e sui nostri anziani; ho visionato materiale inverosimile, inaccettabile, che sfida qualsiasi capacità di sopportazione. Penso, ad esempio, a bambini di sei anni, al piccolo Daniel, autistico, che ha subìto violenze psicofisiche in quella che egli stesso chiamava «l'aula delle torture», nella scuola materna «San Romano», a Roma; penso alle due donne che, a Viterbo, per mesi hanno maltrattato e picchiato gli anziani di una casa di riposo (l'operazione dei carabinieri si chiamava opportunamente «Barbarie»).
2014-03-05	M5S	MontevecchiMichela	Poiché l'emendamento propone un'alternativa alla copertura prevista dal provvedimento, che attinge dal Fondo per il miglioramento dell'offerta formativa e quindi penalizza di fatto le risorse già esigue a disposizione della scuola, per sanare una situazione che è dipesa da un vulnus, ovvero da un vuoto normativo che è stato colmato in maniera improvvida, chiedo al Governo se, ove io trasformassi l'emendamento in un ordine del giorno, sarebbe disposto ad accoglierlo come raccomandazione, in modo tale che, qualora la relazione tecnica fatta dal Governo consideri attuabili le coperture in esso proposte, evidenziando dunque che si può andare in tale direzione, ci sia già un ordine del giorno accolto come raccomandazione.
2014-03-05	M5S	SerraManuela	Signor Presidente, le vicende del provvedimento che oggi è al nostro vaglio sono ormai ben note. In un primo tempo, infatti, era stata prevista la proroga fino al 31 dicembre 2013 delle disposizioni recate dall'articolo 9 del decreto-legge n. 78 del 2010, nel quale testualmente si legge che: «Per il personale docente, Amministrativo, Tecnico ed Ausiliario (A.T.A.) della Scuola, gli anni 2010, 2011 e 2012 non sono utili ai fini della maturazione delle posizioni stipendiali e dei relativi incrementi economici previsti dalle disposizioni contrattuali vigenti». Dal blocco degli scatti stipendiali per gli anni 2010, 2011 e 2012, istituito da Tremonti con il decreto-legge n. 78 del 2010, si è giunti al decreto del Presidente della Repubblica n. 122 del 2013, che ha prorogato tali disposizioni fino al 31 dicembre 2013. Dunque, il trattamento stipendiale per l'anno 2013 non è utile ai fini della maturazione delle posizioni stipendiali e dei relativi incrementi economici, mentre il 2014 risulta utile ai fini della maturazione delle predette posizioni stipendiali, il cui pagamento è tuttavia sospeso con effetti una tantum. Ricordo che la nota del MEF, diffusa in data 27 dicembre 2013, stabiliva, in buona sostanza, di restituire gli scatti stipendiali, già percepiti dai docenti nel 2013, con una trattenuta di 150 euro mensili a partire dal mese di gennaio 2014. Il Movimento 5 Stelle aveva evidenziato le criticità derivanti dalle modalità con cui è stata affrontata l'intera questione, a partire da una normativa, tanto farraginosa quanto aleatoria, che troppo spesso caratterizza il mondo della scuola e che denota un modus operandi patologico e distorto. È l'ennesima occasione, quella che abbiamo sotto gli occhi, di mettere ancora una volta in luce l'inadeguatezza delle retribuzioni degli insegnanti italiani, penalizzate dai blocchi stipendiali procrastinati senza soluzione di continuità, che marcano una ulteriore discrepanza con gli insegnanti degli altri Paesi dell'Unione europea. Il rapporto reclutamento-retribuzione deve necessariamente essere ripensato, attraverso una svolta che porti soprattutto ad agganciare gli scatti stipendiali alla qualità del servizio e a criteri meritocratici, non lasciandoli - come invece accade - ancorati esclusivamente al criterio dell'anzianità. C'è poi il problema della copertura finanziaria. Si può senz'altro esser lieti del fatto che l'emergenza possa essere superata. Tuttavia, tutto ciò è avvenuto attraverso alcune scelte opinabili: infatti, per garantire la necessaria copertura, si è ricorso per 120 milioni al fondo istituito nel 2008 dall'allora ministro Gelmini, e i restanti 463 milioni di euro sono stati invece recuperati attraverso il fondo per il miglioramento dell'offerta formativa. Una simile scelta - non c'è nemmeno bisogno di dirlo - è, quanto meno, poco ragionevole, dal momento che continua ad intaccare tutto ciò che riguarda l'arricchimento formativo e la fruizione dei progetti dedicati all'integrazione di alunni con disabilità e con forte rischio di discriminazione sociale. Risulterà pertanto indebolito il piano di offerta formativa che, per la scuola, è il cuore pulsante della didattica e della formazione. Tali avvenimenti contribuiscono a generare delle ischemie all'interno di un sistema scolastico già fortemente compromesso e che, annunciate e più volte denunciate, non sono state ancora concretamente affrontate e risolte. È il caso di chi intendeva presentare a gennaio 2014 la domanda di pensionamento, dopo aver maturato lo scatto nel 2013, ma che, a seguito del congelamento degli anni 2012 e 2013, per far valere lo scatto stipendiale sulla pensione e sulla liquidazione, si vede costretto ad aspettare un ulteriore anno. Tutto ciò, naturalmente, causa un danno a coloro che avevano programmato il pensionamento nel settembre 2014: dietro questi blackout si celano vite e persone che, giunte al culmine della maturità lavorativa, si rapportano con quei giovani che rappresentano lo scheletro, la linfa vitale e il futuro del nostro Paese. La scuola è allo stesso tempo il punto di partenza e di arrivo di una società sana e dinamica, una sorta di circolo virtuoso da cui partono e si sviluppano i corollari che costituiscono la società. Di scuola si parla spesso, anche in quest'Aula, ma se ne discorre in termini formalistici; si parla spesso di riforme, per lo più blande, poco coraggiose e soprattutto poco consapevoli. Dobbiamo imparare a rispettare la scuola e a non depredarla. Chi insegna lascia un segno nella vita del nostro Paese e, ancor più e con maggiore coscienza, riesce a tracciarlo se tali mezzi non sono carenti. Non basta mandare i figli a scuola: bisogna accompagnarli nel percorso degli studi e costruire insieme a loro, giorno per giorno, la consapevolezza che a scuola si va non per conquistare un titolo, ma per prepararsi alla vita. Il Governo, insieme con la Ragioneria generale dello Stato, avrebbe potuto e dovuto recuperare in altro modo i fondi per le retribuzioni. Tanto in Commissione quanto negli emendamenti presentati il Movimento 5 Stelle ha indicato la possibilità di usufruire di fondi relativi ad altre rendite finanziarie. Per questo motivo il Movimento 5 Stelle dichiara il suo voto di astensione su questo decreto.
2014-03-05	PD	BertuzziMariaTeresa	Oggi la letteratura, il cinema, l'indagine giornalistica raccontano da anni storie come quelle di Bolzaneto, della scuola Diaz o di Federico Aldrovandi e le raccontano come storie di evidenti violazioni dei diritti umani, mai smentite.
2014-03-05	PD	MarcucciAndrea	Signor Presidente, signora Ministro, rappresentanti del Governo, onorevoli colleghi, «la scuola prima di tutto» è l'impegno che il presidente Renzi, il Governo tutto e lei, signora Ministro, avete assunto con forza. Lo avete fatto a partire da alcuni gesti simbolici. Mi riferisco alle visite che il Presidente del Consiglio farà ogni settimana, in sua compagnia, signora Ministro, per rendersi conto della situazione delle scuole e dei plessi scolastici in tutto il territorio nazionale. Mi riferisco, inoltre, alla lettera inviata ai Sindaci per la segnalazione dei problemi che riguardano le strutture scolastiche. Quando parliamo di qualità della scuola dobbiamo comprendere tutte le sue diverse declinazioni, che spaziano sicuramente dall'edilizia scolastica alla qualità della docenza e dell'offerta formativa, ma anche alla dignità, non esclusa quella economica, del corpo docente, di tutti gli insegnanti, fino alla capacità di formare cittadini consapevoli e responsabili. Non dobbiamo poi dimenticare l'ormai endemico problema del precariato, che deve essere affrontato per dare certezze alla classe docente e continuità didattica agli studenti, oltre che per chiudere un capitolo lungo e vergognoso della nostra storia recente. Per l'edilizia scolastica, vera e propria emergenza del Paese, che oggi non è in grado di assicurare ai suoi giovani edifici scolastici sicuri, accoglienti e funzionali, è necessario un poderoso investimento - che il Premier ha promesso nel suo discorso di insediamento - e il coinvolgimento delle amministrazioni locali, che dovranno poter contare, per intervenire, sull'allentamento del patto di stabilità interno. La scuola e la formazione dei nostri giovani sono, infatti, una responsabilità di tutti i livelli di governo del Paese e di tutti i cittadini. Ma se le questioni che oggi coinvolgono il settore sono molteplici, siamo qui per tentare di dare una risposta positiva ad un problema che incombe sul personale della scuola e che origina in provvedimenti del passato: lo sappiamo bene, signora Ministro. Si tratta di un errore burocratico, di una vera e propria svista che ha generato la richiesta di restituzione di somme già percepite in buona fede dal personale scolastico a titolo di scatti di anzianità, e non solo. Dobbiamo ringraziare la ministro Giannini che, appena insediata, ha operato positivamente perché si giungesse in tempi brevi ad approvare il decreto avviato dall'ex ministro Carrozza, che a sua volta ringraziamo per la tempestiva iniziativa adottata. Allo stesso modo vanno ringraziati i membri della Commissione istruzione per aver collaborato a migliorare il decreto stesso, estendendone l'efficacia anche a fattispecie che inizialmente non erano previste. Il provvedimento tenta di chiarire e risolvere l'errore burocratico che ha generato la richiesta di restituzione di alcune somme già percepite dal personale scolastico a titolo di scatti di anzianità. Si tratta di impedire che queste somme vengano pretese dallo Stato ai danni dei lavoratori della scuola. Torniamo, quindi, al tema della dignità del corpo insegnanti e della scuola nel suo complesso, di tutti quelli che oggi lavorano per la preparazione dei cittadini italiani. Per coprire le minori entrate, si farà riferimento al fondo del 30 per cento dei risparmi di spesa conseguenti agli effetti del decreto-legge n. 112 del 2008, fondo destinato ad essere reinvestito nel settore scolastico; ma si dovrà - ahimè - attingere anche al fondo per il miglioramento dell'offerta formativa per l'anno scolastico 2013-2014. Nel corso della discussione in Commissione istruzione è emerso, però, anche il problema relativo al personale ATA, al quale è stata chiesta la restituzione degli incentivi per l'assolvimento di incarichi aggiuntivi rispetto ai normali compiti, assegnati e svolti previa idonea formazione. Non si tratta - come è evidente - di scatti stipendiali, ma di maggiorazioni economiche conseguenti alla prestazione di incarichi supplementari. Tuttavia, essendo tali maggiorazioni economiche intervenute nelle more del blocco degli stipendi, esse sono state assimilate a semplici aumenti degli stipendi stessi e per questo ne è stata richiesta la restituzione. Per risolvere il problema è stato presentato un emendamento nel quale si stanziano circa 40 milioni di euro per una specifica sessione negoziale destinata a riconoscere un emolumento una tantum con carattere stipendiale, destinato allo stesso personale ATA. Noi riteniamo che situazioni come queste non si possano più tollerare. La vicenda determina un problema in sé rilevante per i docenti e per il personale ATA che, grazie all'intervento della Commissione e dell'Assemblea con il voto di oggi, verrà risolto. Certamente siamo felici di questo, ma siamo ancor più felici dell'impegno che il Governo metterà nell'invertire la rotta. Signora Ministro, queste vicende testimoniano una disattenzione nei confronti della scuola. Noi parliamo di dignità della scuola; parliamo di un progetto complessivo che riporti la scuola al centro degli investimenti del sistema Paese. Per sanare questa vicenda difficile e annosa siamo, però, obbligati ad intervenire sui fondi per il miglioramento dell'offerta formativa. Lei ce lo ha detto e la nostra relatrice lo ha chiesto con un ordine del giorno, voluto da tutto il Parlamento: questi fondi devono essere necessariamente ripristinati in tempi rapidi, perché la scuola ha bisogno di migliorare la propria offerta, di recuperare la propria dignità e di liberarsi di quella bassa considerazione che una politica cieca di tanti, troppi anni, ha dedicato ai nostri docenti. È una bassa considerazione che noi, come Partito Democratico, non vogliamo e non possiamo più tollerare: la scuola come investimento, certo, con l'edilizia scolastica, ma anche con la considerazione politica per i docenti, gli alunni e il Paese intero. Signora Ministro, l'Italia nuova deve ripartire dalla scuola. Voi vi siete impegnati. Noi ci aspettiamo molto e consideriamo questo provvedimento solo un momento di passaggio necessario su cui, ovviamente, siamo d'accordo. Il nostro voto sarà, pertanto, favorevole.
2014-03-05	PD	PuglisiFrancesca	L'appello che facciamo al Governo è di assumere l'impegno di rifinanziare il Fondo per il miglioramento dell'offerta formativa, perché la qualità dell'insegnamento nella nostra scuola si realizza se ci sono le risorse: c'è poco da fare.
2014-03-05	PD	PuglisiFrancesca	Signor Presidente, sarò breve. Ieri, in questa Assemblea, e prima, in 7ᵃ Commissione, si è svolto un dibattito molto bello, che ha dimostrato che la scuola pubblica, gli insegnanti, il personale scolastico sono nel cuore di tutta la politica.
2014-03-05	M5S	EndrizziGiovanni	Signora Presidente, Matteo Renzi ebbe a dire che, per cambiare l'Italia, bisogna cambiare la casta dei funzionari: ora ne ha la facoltà. Fonti di stampa ci dicono che nel 2013 Vincenzo Fortunato è stato nominato presidente di SGR, che gestirà la vendita delle proprietà immobiliari dello Stato, uno dei pochi tesoretti rimasti. Vincenzo Fortunato, già liquidatore della società Stretto di Messina e per lunghi anni capo gabinetto del Ministero delle infrastrutture e poi del Ministero dell'economia e finanze, si è distinto in vicende che hanno curiosamente visto premiati concessionari e gestori del gioco d'azzardo. Nel 2004 SISAL ottenne il rinnovo della concessione per il Superenalotto senza alcuna gara; il Ministero dell'economia e delle finanze avrebbe dovuto invalidare l'assegnazione, ma una nota, firmata dallo stesso Fortunato, affermò che per il Governo «non vi erano profili ostativi». Fu smentito però brutalmente da una società straniera che fece ricorso e lo vinse. SISAL poi si aggiudicò comunque la concessione, ma dovette dimezzarsi l'aggio e lasciare sul tappeto 100 milioni di euro una tantum. Denari che Fortunato ci avrebbe fatto perdere. Peggio capitò nel 2005. Il rinnovo della concessione del Lotto, ancora senza gara, a vantaggio di Lottomatica portò a un contenzioso. A capo della segreteria del collegio arbitrale era Patrizia Nardi, stretta collaboratrice proprio di Vincenzo Fortunato. Presidente era Ovidio Tilesi, già sindaco di SOGEI, anni prima in società proprio con Lottomatica. I due rappresentanti dei contendenti erano Angelo Piazza per Lottomatica ed Ernesto Stajano per i Monopoli di Stato. Ma Piazza e Stajano erano soci in affari ed entrambi docenti della Scuola superiore dell'economia e delle finanze, il cui rettore era ancora Vincenzo Fortunato. «Ti piace vincere facile?», si diceva. Beh, Lottomatica vinse, ed ebbe un aumento di capitalizzazione in Borsa di 400 milioni di euro. Ma non basta. Vincenzo Fortunato nel 2009 si adoperò presso Giorgio Tino, dirigente dei Monopoli di Stato, per evitare la revoca della concessione ad una tabaccheria di Rossano Calabro. Giorgio Tino era uno dei due dirigenti dei Monopoli che anni prima avevano omesso i controlli sullo scandalo slot machines. E fin qui... Ma cosa porta un capo di Gabinetto di un Ministero ad intercedere per una piccola tabaccheria di Rossano Calabro? Forse le stesse buone intenzioni che hanno spinto Nichi Vendola a manifestare solidarietà alla famiglia Riva, l'ex ministro Cancellieri ad attivarsi per la signora Ligresti? O non assomiglia piuttosto alle ingerenze di Gentile sulla libertà di stampa proprio in Calabria? Renzi, si accomodi, la coerenza attende!
2014-03-06	M5S	PagliniSara	Signora Presidente, molti portavoce del M5S vanno da mesi nelle scuole per dialogare con studenti e insegnanti. Lo abbiamo sempre fatto come rappresentanti delle istituzioni, lasciando fuori l'appartenenza al Movimento e cercando di spersonalizzare gli incontri. Quello che è successo invece a Siracusa è davvero inaudito. Il primo ministro Renzi è andato in visita in una scuola, incontrando maestri e bambini piccoli e piccolissimi, per portare loro il verbo: «il Vangelo secondo Matteo». Da un lato, la sorella di Salvatore Raiti, a cui è intitolata la scuola, morto per mano della mafia, è stata esclusa dalla visita per non ben precisati motivi. Dall'altro lato, i bambini sono stati debitamente istruiti per recitare il benvenuto a Renzi con una canzoncina che ricorda tanto le visite di Mussolini nelle scuole durante il periodo fascista. E che dire della gaffe, della domanda fatta dal Premier ai bambini se usassero Facebook, dimenticandosi che l'iscrizione al social network prevede, per ovvie tutele all'infanzia, un'età minima di 13 anni? La scuola ha bisogno di fatti concreti, di continuità, di certezze e di investimenti, non di propaganda («Ehi, dammi un cinque!». «Chi porta alla Fiorentina?»). Insomma! Il Paese ha bisogno di tutto, meno che di venditori di pentole nelle scuole! La scuola deve formare menti libere, non soldatini addestrati per appagare l'ego del Presidente del Consiglio di turno! Mi scrivono in Rete molti commenti a tal proposito. Tralascio volutamente quelli che iniziano con: «vergognoso», «ribrezzo», «voltastomaco» e vi leggo quello di un educatore scolastico, di nome Edgar Alhadeff, che mi scrive: «È francamente disarmante che un direttore scolastico e gli insegnanti di una scuola pubblica abbiano organizzato un comitato di accoglienza così fazioso, con musicisti, canzoni e coinvolgimento della scolaresca in onore della visita del primo ministro Matteo Renzi». Nulla togliendo al doveroso rispetto nei confronti delle istituzioni e di chi solennemente le rappresenta, questa vicenda, anche per le parole usate nel testo della canzoncina, lascia sconcertati. Ecco una piccola strofa: «Da oggi in poi, dovunque vai, tu non scordarti di noi Dei nostri sogni... delle speranze... Che ti affidiamo, con fiducia, oggi a ritmo di blues. Le ragazze... I ragazzi... Tutti insieme... Alle tue idee e al tuo lavoro affidiamo il futuro». Alle tue idee e al tuo lavoro affidiamo il futuro? Davvero un buon insegnamento, se ci si propone di promuovere il servilismo, la delega e la deresponsabilizzazione! C'è da chiedersi, in una scuola che dovrebbe preparare i ragazzi ad affrontare il loro futuro, quello della collettività e di una Nazione democratica supportata dalla Costituzione con consapevolezza, capacità critica, libertà di pensiero e di parola, se è attraverso tale iniziativa che la scuola e il direttore scolastico che la rappresenta possono insegnare e promuovere i princìpi della libertà e della democrazia. Non posso che deprecare tale iniziativa diseducativa, totalmente diseducativa. E ancora Stefano Mantellassi mi scrive: «Bambini di meno di dieci anni sono stati istruiti a cantare, recitare, e perfino danzare, in onore del nuovo Primo Ministro. È esagerato parlare di plagio? Quando si tratta di bambini così piccoli, è davvero doveroso porre la massima attenzione verso tutto quello che può costituire violenza verso la loro volontà: in questo caso ci sentiamo davvero di poter parlare di opera di condizionamento». Se questo fatto rappresenta l'annunciato «inizieremo dalla scuola» del Governo Renzi, ci sentiamo davvero molto, anzi moltissimo, preoccupati per quello che sarà il seguito. In questi anni pensavamo di aver visto il peggio, salvo poi renderci conto che al peggio non c'è proprio fine!
2014-03-06	PD	DiGiorgiRosaMaria	Credo si debba andare nel profondo: la strumentalizzazione dei bambini è al di là e al di fuori di qualsiasi intento di ciascuno di noi e di chiunque abbia in qualche modo a cuore la vita della scuola italiana. Noi metteremo miliardi sulla scuola italiana, cercando di porla al centro dell'attenzione.
2014-03-06	PD	DiGiorgiRosaMaria	Credo sia un segnale bellissimo, fortissimo, di attenzione alla scuola: altro che strumentalizzazioni!
2014-03-06	PD	DiGiorgiRosaMaria	Signora Presidente, non posso non intervenire per rispondere a quello che è stato appena detto dal collega Castaldi, che ritengo fortemente lesivo dell'immagine del Presidente del Consiglio, che mi sento di dover difendere, spiegandone il motivo. Ho fatto l'assessore alla scuola a Firenze negli ultimi quattro anni e, per scelta precisa della mia amministrazione, scelta mia e dell'allora sindaco Matteo Renzi, avevamo deciso di dare priorità al tema della scuola, facendo una cosa molto semplice; andando a vedere tutte le scuole della nostra città tutti i martedì mattina. Alle 8,30, di tutti i martedì di quattro anni di amministrazione, visitavamo le scuole, dalle elementari fino alle superiori. Ho ricoperto tale carica per quattro anni e poi sono arrivata qui in Senato. Oltre ad aver ascoltato l'intervento del collega, ho letto anche alcuni commenti e credo che ci sia, come è possibile, un'interpretazione da parte di tutti rispetto agli atti. Vorrei però dire che se i bambini e i ragazzi sentono su di loro l'attenzione di importanti istituzioni, in quel caso il sindaco e l'assessore, in questo caso il Presidente del Consiglio, è per me un fatto positivo. Se questi ultimi vanno a trovarli per conoscere i problemi di quella scuola, ascoltano gli insegnanti e cercano di far capire a tutti che la scuola non è un tema settoriale, ma qualcosa di assolutamente trasversale da cui passa la vita civile e la crescita di un popolo, se questo non si comprende, se gli atti che vengono fatti in questa prospettiva non sono compresi con questa logica, è evidente che si dà un giudizio fortemente distorto. A mio avviso, si sta facendo una strumentalizzazione della visita nelle scuole che il Presidente del Consiglio ha svolto e continuerà a svolgere. Al riguardo desidero tranquillizzare chi non è d'accordo: annuncio che il presidente Renzi - come egli stesso ha già dichiarato - continuerà a fare queste visite. Pertanto, penso che tutte le settimane potremo svolgere un intervento in Aula, con qualcuno a cui ciò dà fastidio e che utilizza toni (se mi è consentito sottolinearlo) del tutto esagerati.
2014-03-06	PD	LumiaGiuseppe	Signor Presidente, questo è un punto molto delicato, e il presidente Palma sa che nelle Commissioni è stato a lungo dibattito. Vorrei anzitutto rilevare le due scuole di pensiero che hanno costituito i punti di partenza che abbiamo valutato in Commissione. La prima scuola sostiene che sia possibile tornare a svolgere l'esercizio della giurisdizione e, quindi, ritornare a fare il magistrato; l'altra scuola di pensiero sostiene invece che non si possa ritornare. Queste due scuole di pensiero, colleghi, hanno discusso per anni, e per anni si sono contrapposte. Colleghi, queste due scuole di pensiero sono trasversali alla magistratura e alla politica. Il risultato è stato negativo perché nessuna delle due scuole di pensiero ha prevalso. Nessuna ha convinto una maggioranza in Parlamento nelle passate legislature. Nessuna delle due ha prevalso durante la riflessione e il dibattito delle Commissioni.
2014-03-06	PD	PezzopaneStefania	Signora Presidente, anch'io questa mattina voglio portare in quest'Aula la voce del mondo della scuola, associandomi a quanto detto poc'anzi dalla collega Francesca Puglisi: finalmente c'è un Governo che, in netta discontinuità con i Governi passati, reinveste sul mondo dell'istruzione. Uno di questi investimenti è stata la proroga dei contratti che il Governo ha consentito per i lavoratori socialmente utili all'interno delle scuole di tutta Italia, ed è stato un bene, perché molti contratti sono ripartiti e, nella gran parte delle Regioni, la situazione si sta stabilizzando, mentre il Governo ha attivato un tavolo cui partecipano i Ministri dell'istruzione e del lavoro per trovare una soluzione a più lungo termine. Intervengo per segnalare la grave situazione in cui si trova però la mia Regione, l'Abruzzo. Per una serie di circostanze, dovute al fatto che era già subentrato il nuovo, anzi i nuovi soggetti gestori dei servizi, pur avendo attuato la proroga, in questi giorni i nuovi gestori stanno proponendo ai lavoratori contratti che sono vergognosi. Questi lavoratori passano da un numero di ore già non sostanzioso a sei ore mensili, per una retribuzione che, per la gran parte, non arriva nemmeno a 150 euro. La Filcams CGIL ha sollevato il problema sia presso la direzione del lavoro sia presso la prefettura, ma l'atteggiamento delle nuove società che si sono aggiudicate l'appalto è grave e sbagliato e rischia di compromettere il destino non solo di questi lavoratori - molti dei quali, essendo a ridosso della pensione, subirebbero un danno consistente al momento della propria uscita dal mondo del lavoro - ma anche dei servizi, perché la riduzione delle ore è paradossale. Mi appello a lei, Presidente, così come ho fatto ieri direttamente nei confronti del Ministro, perché questa voce possa arrivare in tempi rapidissimi al Governo affinché intervenga sia presso le direzioni provinciali del lavoro sia presso le prefetture affinché i soggetti gestori, nella fase transitoria, utilizzino lo strumento della proroga e le risorse per il fine per il quale sono state individuate, ovvero i costi del personale, e non faccia dell'Abruzzo una Regione a parte.
2014-03-06	PD	PuglisiFrancesca	In questo momento Matteo Renzi va in veste di Presidente del Consiglio, e quindi, va a rappresentare lo Stato italiano nella scuola: questo è il significato della sua presenza quando ascolta studenti ed insegnanti. Credo che di questo gli vada reso merito.
2014-03-06	PD	PuglisiFrancesca	Signora Presidente, dopo anni di tagli e di assoluta dimenticanza delle istituzioni delle autonomie scolastiche di questo Paese, per la prima volta un Presidente del Consiglio non solo dedica gran parte del discorso di fiducia rivolto alle Camere al tema della scuola, agli studenti e soprattutto alla restituzione di dignità agli insegnanti ed al personale scolastico, ma mantiene la promessa fatta a quest'Assemblea ottenendone la fiducia: andare ogni settimana a visitare le scuole per ascoltare dalla viva voce degli studenti, degli insegnanti e del personale scolastico quali sono le difficoltà che stanno vivendo. Credo, signora Presidente, che questa azione, di ascolto e soprattutto di presenza dello Stato nelle scuole, vicino ai cittadini e, in particolare, a quelli più giovani possa solo giovare.
2014-03-06	PD	PuppatoLaura	Signora Presidente, a conferma di quanto affermato dalle colleghe che mi hanno preceduto, sottolineo che la visita del Presidente del Consiglio nella scuola di Treviso è stata, in assoluto, una delle visite più apprezzate, in particolare dai docenti, che vedono in questa attenzione alla scuola il superamento delle criticità vissute. Il mio intervento, però, non riguarda questo tema, anche se rientra comunque in tale ambito, perché è volto a sottolineare l'importanza che tutti noi, in particolare qui, in Senato, dobbiamo dare all'istruzione, alla scienza e alla cultura nel nostro Paese. Oggi ho letto una notizia (che mi sta tamburellando nella mente da questa mattina), che credo rappresenti davvero un passo indietro e un atto di disprezzo nei confronti dell'evento accaduto il 4 marzo 2013 a Napoli (peraltro, una realtà territoriale molto lontana da quella dalla quale io provengo). Ieri il ministro Giannini si è si presentata per la sottoscrizione di un accordo di programma di 56 milioni di euro; peraltro, si tratta di un accordo di programma molto significativo, perché vuole chiarire alla malavita italiana che non abbiamo alcuna intenzione di retrocedere rispetto ad atti che rappresentano un pesantissimo attacco alle istituzioni, alla cultura, all'istruzione e alla ricerca del nostro Paese, come quello efferato prodotto - appunto - il 4 marzo 2013 con l'incendio doloso della «Città della Scienza» di Napoli. Ebbene, è accaduto un fatto per il quale, se io fossi stata il ministro Stefania Giannini, non so come mi sarei sentita. La sua indignazione, dunque, deve essere la nostra indignazione e quella di tutta la Presidenza del Consiglio dei ministri. Tutto è accaduto per ragioni di banale - se mi è concesso dirlo - contrasto politico, personale, tra il presidente della Regione Caldoro e il sindaco di Napoli De Magistris, fosse anche per una ulteriore richiesta, necessaria o ritenuta tale, non avendo peraltro obiettato nulla fino a ieri rispetto all'accordo di programma per quella fondamentale bonifica di un'altra area. Questo era il segnale che il mondo stesso stava aspettando dal nostro Paese, chiudendo con i particolarismi, dando importanza ai segnali, per dimostrare che si intende concretamente porre le fondamenta di un Paese che non vuole retrocedere di un centimetro rispetto ad atti di tale gravità mafiosa. Ebbene, le massime istituzioni locali, Comune e Regione, si sono dimostrate, per l'ennesima volta, incapaci di comprendere la gravità e la delicatezza della situazione, e il segnale importante che andava dato: insieme per sconfiggere la mafia e insieme per ricostruire subito la «Città della Scienza». Ritengo, signora Presidente, che quest'Aula debba farsi portavoce di un atto che sensibilizzi il Ministero dell'istruzione e la ministra Giannini per seguire passo, passo ciò che avverrà rispetto all'accordo di programma da 56 milioni di euro che era stato messo in campo. Sarebbe opportuno inoltre chiedere alla Ministra stessa di darne notizia cercando di stigmatizzare un comportamento inaudito, inaccettabile, frivolo, privo di qualsiasi acutezza, di qualsiasi comprensione della gravità del momento e della situazione da parte delle massime autorità locali.
2014-03-12	PD	CirinnaMonica	Attenzione, però, a non scivolare nell'errore, nel superficiale modo di atteggiarsi e nello sbagliato atteggiamento mentale di chi continua ancora a parlare di quote. Non stiamo parlando di quote, nel momento in cui la giusta rivendicazione - e qui facciamo la palestra in attesa che arrivi l'Italicum - è quella di ottenere il 50 e 50. Non è una quota, è la metà: la metà del nostro Paese, la metà della rappresentanza, la metà di tutti i contesti in cui le donne hanno diritto a sedere, con pari dignità e pari rappresentanza. La questione delle quote ha deviato, anche sui giornali, sulla stampa, nei media, questo nostro ragionamento. Non voglio più parlare di quote, perché continuiamo a farlo noi, in questo modo autoreferenziale, nei Palazzi e nelle istituzioni, ribattendo dalle rispettive posizioni politiche. Guardate che il Paese, fuori da qui, è molto più avanti di noi: i nostri figli, i nostri giovani la danno per scontata, quella rappresentanza paritaria che è comunque sotto i loro occhi in tante situazioni. Ieri sera chi ha potuto vedere i sondaggi di «Ballarò» deve dare atto al sondaggista Pagnoncelli di essere l'unico che ha posto una domanda semplice e secca («siete d'accordo o no sulla parità al 50 e 50?») e il 67 per cento degli italiani intervistatati ha risposto di sì, senza «sì però», «sì, ma» o «sì, ma come?». Quindi, anche questo equivoco relativo al fatto che questo argomento non interessa al Paese, che questo è politichese, che questo incartamento sulle leggi elettorali non dà le risposte che aiuterebbero il Paese è un'altra foglia di fico che qualcuno ha voglia di utilizzare. Il Paese vuole una rappresentanza paritaria tra uomini e donne, vuole una legge elettorale per l'Europa e per l'Italia che arrivi presto e che ci faccia sapere, la sera del giorno stesso in cui abbiamo votato, chi governerà, per uscire da quella che qualcuno chiama palude, qualcun altro chiama pantano e che io chiamo larghe o piccole intese, nelle quali stiamo tutti stretti. È come dormire in un letto pieno di sabbia: alla fine vi dà fastidio. Finito questo piccolo esempio, non possiamo però far finta di non avere un altro problema, e lo dico a noi che siamo le dirigenti, le militanti, le rappresentanti locali dei nostri partiti, ed in particolare del nostro, che è il più grande partito della sinistra italiana: noi abbiamo anche un problema al nostro interno, perché è nella democrazia interna delle regole di ogni partito che si fonda la certezza di avere poi, nelle rappresentazioni esterne, delle quali quelle a più ampia visibilità sono le liste elettorali, la rappresentanza paritaria. Noi come Partito Democratico abbiamo tentato e siamo riusciti a superare, anche attraverso il meccanismo delle primarie per scegliere i parlamentari - primarie fatte con delle liste paritarie - questo meccanismo, ma credo che ognuno di noi sappia che molto può essere migliorato, anche a livello di federazioni locali e Statuti locali. Dico questo perché, a differenza di quanto raccontato prima dalla senatrice Chiavaroli, che è intervenuta prima di me e che ha raccontato di essere in politica da poco, molte di noi si sono fatte venire i capelli bianchi nelle amministrazioni locali. Molte di noi vengono da quella meravigliosa esperienza (sono lieta di parlarne alla presidente Lanzillotta, che ha condiviso lunghi anni di esperienza amministrativa nel magnifico Comune di Roma), molte di noi si sono formate combattendo con delle leggi elettorali per l'elezione dei Comuni e dei Municipi, si sono formate anche proprio su questo tema della rappresentanza. Lo dico perché chi è stato nelle amministrazioni locali ha visto davvero di tutto e di più, soprattutto negli ultimi anni. Vi posso raccontare che gli ultimi diciannove anni del Comune di Roma hanno visto cinque sindaci e che tutte le rivendicazioni che sono state fatte per ottenere più donne nei luoghi della decisione (penso alla giunta, penso ai consigli di amministrazione delle grandi aziende, fatti salvi i nostri sindaci di centrosinistra, che negli anni si sono dovuti sempre più adeguare, penso ad esempio agli ultimi cinque anni) sono stati risultati ottenuti solo a colpi di ricorsi al TAR. Siamo arrivati negli ultimi anni a Roma all'estrema vergogna (non c'è altra parola) di una Giunta comunale di 12 persone con una sola donna, alla quale è stata data una risposta, dall'allora sindaco, di questo tenore: «Beh, su 60 eletti del consiglio comunale ci sono solo tre donne, se su 12 della giunta c'è una sola donna io non ho fatto altro che rispettare il voto dei cittadini romani e la rappresentanza che voi avete nell'aula. Se questo non le sta bene, onorevole consigliera Cirinnà, faccia pure il ricorso al TAR». Beh, io l'ho fatto e ho vinto il ricorso al Consiglio di Stato, con la conseguenza che lui ha dovuto mettere un'altra donna in giunta. Tuttavia, siccome la prima motivazione del TAR e la seguente del Consiglio di Stato, rammentavano l'articolo 5 dello Statuto - su questo poi torneremo - che parlava di equa rappresentanza, 2 su 12 non era una soluzione equa. Quindi, abbiamo dovuto fare un altro ricorso al TAR per ottenere una terza donna in giunta ed arrivare a quella soglia di minima accettabilità di un terzo per tentare di scardinare il principio secondo cui il consiglio rispettava la volontà dei cittadini e, quindi, non essendoci donne, anche in giunta non ce ne dovevano essere. Per fortuna, nel frattempo il Parlamento lavorava e recepiva le richieste delle tante consigliere comunali e delle tante consigliere regionali che dicevano: attenzione, il meccanismo della preferenza singola è un meccanismo che falcidia l'elezione delle donne. Perché? Perché, comunque, quel tuo compagno di banco che hai avuto per cinque anni con te in quel Consiglio comunale, o quel tuo collega di Giunta con cui hai condiviso i grandi progetti per la tua città, il giorno in cui comincia la campagna elettorale è esattamente un tuo concorrente (se non lo vogliamo chiamare nemico), come gli altri degli altri partiti. Peraltro, come sapete, la rappresentanza di genere negli organismi interni dei partiti è sempre difficile da ottenere (tanti segretari di federazione e tanti segretari regionali, e questo vale per tutti i partiti), e quindi, considerando la costituzione delle liste, la scelta dei capolista e la visibilità che viene data ad un candidato, anche la possibilità che una candidata donna si faccia, con la preferenza singola, una campagna elettorale è minore. Ve lo dice una che è stata eletta cinque volte; una che era considerata la campionessa di preferenze nel Comune di Roma; una che, comunque, non hai mai potuto spendere tantissimi soldi in campagna elettorale e che l'ha sempre fatta come si faceva un tempo: nel mercato, con il porta a porta e fuori dalle scuole, dicendo alle donne: «probabilmente votare una di voi, che conosce le vostre esigenze ed i vostri bisogni, farà si che possiate essere ascoltate nel Consiglio comunale». Ma non mi piace parlare di me stessa, perché ognuna di noi viene da un'esperienza amministrativa, ed ognuna di noi potrà raccontare questo. Il punto di fondo è che non si può continuare con la rivendicazione giudiziaria che porta alla rappresentanza (questo ancora accade in tanti Comuni). Oppure bisogna sperare che accada, com'è accaduto, per esempio, con l'attuale sindaco del Comune di Roma (ma penso a Milano, a Torino e a tante altre città), come è accaduto con il Governo Renzi, che la parità sia scelta da chi fa le nomine. Quindi, il sindaco sceglie di nominarsi la sua Giunta paritaria ed il Presidente del Consiglio sceglie un Consiglio dei ministri paritario. A questo punto, con questo disegno di legge per l'Europa tentiamo di allargare la possibilità di avere una doppia preferenza di genere, o nel caso di tripla - non lo ripeto perché l'ha detto benissimo prima la collega Lo Moro - la possibilità di avere due voti per due donne ed un uomo, due uomini e una donna, oppure un uomo da solo ed una donna da sola (nel caso di errore e di annullamento degli altri due voti). Nonostante tutto ciò che ho detto finora, non possiamo esimerci dall'affrontare un'altra questione, sottolineata poco fa dalla collega Di Giorgi: noi comunque abbiamo a che fare con una questione di natura culturale. Oggi, se vedete le notizie di agenzia, noterete che sono usciti finalmente i nomi dei consiglieri regionali sardi appena eletti: nel Consiglio regionale della Sardegna siedono solo quattro donne. DE PETRIS (Misto-SEL). In Basilicata nessuna. CIRINNA' (PD). In Basilicata nessuna. È esattamente ciò che stavo per dire, e ringrazio la collega De Petris, storica eletta nel Comune di Roma per tantissimi anni. A questo punto, se la Sardegna è così, se la Basilicata è così, noi davvero dobbiamo affrontare una questione di natura culturale, una questione di natura sociale, una questione che afferisce alle ragioni per le quali è sempre più difficile per le donne, per le giovani donne, per coloro che in realtà ne hanno ogni merito possibile, arrivare alla candidatura, all'eleggibilità, ad un posto in lista che rispetti e che dia loro la possibilità di essere elette. Nel dibattito alla Camera di questi giorni sulla questione del cinquanta e cinquanta abbiamo sentito di tutto e di più. Abbiamo sentito il ritorno indietro ad uno stereotipo familiare in base al quale le donne non si possono candidare e non possono fare carriera in politica perché hanno tanto da fare in famiglia, perché devono crescere i figli, perché comunque c'è un enorme dovere e un peso di accudimento che sta sulle loro spalle, perché in realtà - questo è vero - le donne sono i sono veri ammortizzatori sociali di questo Paese. Le donne di cinquant'anni, quelle come me, vengono definite, in un bellissimo studio di natura sociale e demografica, le donne sandwich. Questo spiega il tipo di percorso di vita quotidiano che queste donne hanno: sono schiacciate, come il prosciutto di un panino, tra la loro famiglia fatta di marito e figli, che comunque sono ancora a casa e che hanno bisogno di accudimento (c'è chi va in palestra, chi torna da scuola, chi vuole mangiare, il cane da portare fuori, la bolletta da andare a pagare e il proprio lavoro), e l'altro pezzo del panino, quello che le spinge da dietro, che è la loro famiglia di appartenenza. C'è chi come me ha la fortuna di avere ancora tutti e due i genitori in vita, autonomi e sani come pesci, ma che comunque, a ottant'anni, qualcosa possono chiedere. Questo è uno degli argomenti che viene addotto per dimostrare il fatto che la carriera politica diventa sempre più difficile per le donne. Se è vero questo, è vero anche ciò che il presidente Renzi ha detto qualche giorno fa meravigliosamente in televisione: la questione della rappresentanza di genere e delle pari opportunità è intrinsecamente legata ai servizi che si danno alle donne in questo Paese, all'aiuto che si dà loro proprio perché possano realizzarsi anche nella loro vita politica. È necessario quindi un meccanismo sociale di rete, di supporto, di aiuto, che va da un posto nell'asilo nido fino ad un centro di assistenza per anziani fragili. Penso sempre alla tragedia che è successa ad una delle mie segretarie qualche anno fa: all'improvviso la sua mamma si è ammalata di Alzheimer e lei ha smesso di poter fare qualunque cosa, perché non aveva abbastanza denaro per pagare una badante, ma la mamma non poteva più stare sola. Ecco, questa è la rete di solidarietà e di servizi che va stretta intorno alle donne; da lì potranno partire per realizzare anche la loro rappresentanza e la loro presenza in politica. Questo è il punto culturale sul quale dobbiamo lavorare e che purtroppo non possiamo slegare e non possiamo tenere lontano dai fenomeni che la cronaca ci mette sotto il naso tutti i giorni. Se le donne continuano ad essere ammazzate, se le donne continuano ad essere oggetto di violenza, è perché questo meccanismo, così antico, così stereotipato, così inaccettabile per una parte degli uomini, non viene scardinato, anche perché lo Stato non ci aiuta a sufficienza. Ho letto con grande raccapriccio che l'ultima donna uccisa nel Lazio qualche giorno fa aveva cominciato ad avere dei dissapori con il marito dopo la morte del figlio disabile. Probabilmente quell'uomo l'ha ritenuta responsabile del fatto che lei aveva procreato un bambino disabile, responsabile del fatto che quel bambino era morto. Forse, se ci fosse stata una rete sociale di aiuto; forse, se ci fosse stato un luogo: forse, forse, forse. Passo ad un ultimo punto, perché so che il tempo non è più molto. Se è vero che non vogliamo più sentir parlare di quote, però non vogliamo più neanche sentire parlare di merito. Il merito, infatti, è entrato nel dibattito politico come requisito per adire a un posto in lista o a una nomina, soltanto ed esclusivamente da quando le donne hanno cominciato a richiedere pari rappresentanza, pari dignità e presenza nelle liste. Il merito fino ad adesso non esisteva, perché nessuno si era posto la questione se i nostri tanti e bravissimi colleghi, sempre nominati, sempre al Governo, con posti nei consigli di amministrazione, nei collegi sindacali, e chi più ne ha più ne metta, fossero lì per merito. Non voglio fare una lista e non voglio dire cose sconvenienti, ma vi invito solo a scorrere le nomine degli ultimi Governi per rendervi conto che moltissimi uomini non erano neanche laureati, non erano lì per merito ma forse erano lì perché erano i tesorieri di qualcosa o di qualcuno, e via discorrendo. Chiudo, signora Presidente, esponendo due ultimi concetti. Il primo è il seguente. Credo che ognuna di noi abbia sottolineato, con la poliedricità dei tanti nostri interventi, che più donne in politica significa più misure a favore delle donne e una politica che aiuta tutte le donne che sono fuori dalle istituzioni e da questa porta. Per questo motivo, il tentativo che facciamo sulla legge europea e quello che certamente (e ribadisco, certamente) faremo sull'Italicumservirà a rompere quei meccanismi ancora troppo chiusi, che devono dare alle donne l'opportunità di candidature in posizioni eleggibili. Se continuiamo a parlare dei duetti, (due uomini, due donne, alternati) senza l'alternanza dei capolista, anche sull'Italicum avremo fatto colpo. Signora Presidente, concludo ricordando a tutte voi una frase di Colette che, come le frasi di Pirandello, si presta a più interpretazioni. Colette diceva che una donna che pensa di essere intelligente reclama gli stessi diritti degli uomini e che una donna intelligente ci rinuncia. Io non ci rinuncio.
2014-03-12	PD	DiGiorgiRosaMaria	Ha ragione, Gasparri me l'ero perso! PRESIDENTE. Comunque, senatrice, altri uomini sono iscritti a parlare, se questo la può consolare. DI GIORGI (PD). Ad ogni modo, ci sono alcuni uomini ad ascoltare, e questo ci rende non proprio contente, ma diciamo che è un elemento positivo. Io credo che davvero, come già altri colleghi e colleghe hanno detto, quello di oggi sia un dibattito che prelude ad un altro, che naturalmente faremo nei prossimi giorni. Un dibattito che abbiamo seguito nell'altro ramo del Parlamento, alla Camera dei deputati, un dibattito che ha avuto punte molto acute nei giorni scorsi e che ci ha lasciato molto amaro in bocca, soprattutto, ovviamente, relativamente al voto. È stata una grande sconfitta quella che abbiamo vissuto nell'Aula di Montecitorio. Una sconfitta che si è definita nelle ore (qualche giorno, qualche notte): ci sono stati momenti in cui sembrava che le mediazioni potessero funzionare, e poi c'è stato un voto segreto, dietro il quale moltissimi si sono nascosti. Quindi, è una sconfitta pesante, una sconfitta per l'Italia. Credo che in quest'Aula dovremo recuperare; questa dovrebbe essere l'Aula in cui, per quanto riguarda la legge elettorale italiana, avremo il dovere di recuperare - spero che la sensibilità aiuti tutti - questo gravissimo vulnus che nell'altra Aula, purtroppo, si è venuto a determinare. Oggi è un'altra occasione; non è che possiamo parlare di altro. Qualcuno qui ha detto che è soltanto una discussione che prelude ad altro: non è così. Questa è una discussione su un provvedimento importante - diceva bene la relatrice - che è un pezzo di quel percorso che abbiamo il dovere di portare avanti, come parlamentari di questa legislatura in questo momento storico. Lo devono fare in particolare le donne, ma tutti, anche i colleghi uomini che siedono in questi banchi, devono sentire addosso una responsabilità che deve portare questa classe politica a definire in modo serio i principi della nostra Costituzione. Parlo delle pari opportunità. Colleghi, la nostra generazione ha fatto tante battaglie. Posso capire le colleghe e i colleghi giovani, molto più giovani, della Camera, che forse non hanno vissuto sulla pelle tutte le battaglie e tutto quello che la nostra generazione ha portato avanti nell'ultimo trentennio. Forse non l'hanno vissuto e hanno trovato una situazione ben definita che in qualche modo hanno trovato naturale. Era già nelle cose, tanti diritti delle donne si erano già affermati: ma quanto sacrificio e quante lotte hanno condotto a questa situazione? Posso capire, perché purtroppo anche nella nostra scuola c'è una carenza; non si insegna tanto di tutto. Su alcuni degli eventi più importanti che vanno avanti negli anni e sui processi che storicamente si vengono a determinare in un Paese forse ci dovrebbe essere una maggior attenzione da parte del sistema della formazione. Forse ne deriverebbe una maggior sensibilità da parte dei nostri giovani. Parlo ovviamente dei giovani in generale, ma in particolare dei giovani che siedono nelle due Camere, in particolare a Montecitorio, e che evidentemente in questo momento hanno una grande responsabilità. Ma tant'è. Questo non è successo: non tutti hanno la stessa sensibilità. Certamente in questa Camera una sensibilità me l'aspetto, e probabilmente succederà. Mi ascrivo sempre tra gli ottimisti, tra coloro che ritengono che si possa fare un avanzamento culturale in generale, che si possa portare il nostro Paese a far parte del gruppo di Paesi democraticamente più avanzati, dove i diritti civili si affermano e si possono affermare in modo più concreto attraverso le norme. Sono tra quelli che ci credono. Penso che questo nostro Senato darà una prova. In questo caso - faccio una piccola parentesi - è interessante dire che forse il bicameralismo a qualcosa potrà condurre. Abbiamo l'occasione di recuperare ciò che nell'altra Camera purtroppo non è successo. Nel processo che ci vedrà coinvolti nella trasformazione del Senato questa piccola soddisfazione forse ce la possiamo prendere, quella di migliorare una legge che è uscita male da Montecitorio per quanto riguarda questo punto. Io credo - lo dicevo prima - che in questo momento siamo chiamati a un impegno più importante anche in quanto si tratta proprio della legge elettorale che riguarda il Parlamento europeo. Infatti, ci dobbiamo confrontare, e abbiamo l'obbligo di farlo. Questa Europa ci chiede molto e ci costringe al confronto, ma questo deve portare a livelli più avanzati da tutti i punti di vista: la competizione deve essere anche sui diritti. Quindi, speriamo di poter essere tra i Paesi che vengono guardati come esempio per una legge elettorale, relativa al Parlamento europeo, che tenga conto dei diritti delle donne. Perché di questo si tratta: sono diritti fondamentali. Mi si è stretto un po' il cuore quando ho sentito alcune colleghe - credo con grande difficoltà - difendere posizioni che probabilmente sono state in qualche caso anche imposte dai propri partiti e che evidentemente vanno contro qualsiasi percezione che ogni donna dovrebbe avere. Parlavo prima delle battaglie che sono state fatte - le nostre colleghe ne avranno sicuramente contezza - ma purtroppo, anche da parte di alcune donne (e nel dibattito degli ultimi giorni lo abbiamo visto con forza), questa sensibilità pare che non ci sia e quindi si perdono le occasioni. Si continuano a perdere le occasioni. L'Italia sconta un deficit culturale profondo e radicato, che le ha impedito finora di garantire un'equa rappresentanza di genere sia nelle istituzioni politiche, che nel complesso delle posizioni apicali della nostra società. Conosciamo il dibattito, avvalorato purtroppo anche dalle stime e dalle rilevazioni, in ordine alla presenza delle donne nei luoghi di responsabilità. Sorridevo quando ho visto, anche in occasione dell'ultima crisi di Governo, quella serie di persone che entravano e uscivano dalla stanza del Presidente della Repubblica per le consultazioni. Credo che molti ci abbiano fatto caso, e mi rivolgo anche ai ragazzi che ci stanno ascoltando dalle tribune: in quell'evento i partiti si succedevano, ogni mezz'ora, ogni tre quarti d'ora o ogni ora, dal Presidente della Repubblica, e quelle delegazioni di partiti erano composte tutte di uomini, segretari di partito o Capigruppo di Camera e Senato. C'era la presenza (le abbiamo contate) di sole tre donne: adesso non sto a specificare chi fossero, ma i colleghi sapranno chi erano e a quali partiti appartenessero; del tutto casualmente, ma, grazie al Cielo, per lo meno tre donne c'erano in quelle consultazioni con il Presidente della Repubblica per decidere quale potesse essere il futuro Governo del nostro Paese. Che tristezza! Una grande tristezza ancora una volta. Comunque oggi noi, con grande determinazione, dobbiamo provare ad operare attraverso questo disegno di legge che ci viene portato in Aula per l'equilibrio di genere nella rappresentanza politica alle elezioni per il Parlamento europeo. Qualche cifra è già stata riportata, ma le cifre sono sempre quello che raccontano molto: la rappresentanza femminile all'interno del Parlamento europeo è pari al 36 per cento. Le donne italiane deputate raggiungono appena il 23 per cento: è una percentuale che ci pone al venticinquesimo posto in una potenziale classifica degli Stati membri. Già il parlare di quote rosa dimostra l'arretratezza e la difficoltà ad affrontare con chiarezza il tema dell'equa rappresentanza di genere. Non si tratta di stabilire le solite riserve indiane, perché sono sempre tutti pronti a dire: «Ma come? È offensivo per voi! Chiedete le quote? Ma dobbiamo andare al merito!» (lo abbiamo sentito anche in quest'Aula). È stato detto che dobbiamo andare al merito e che le donne devono conquistarsi le posizioni con il merito. Ma si dimentica l'arretratezza culturale di questo Paese, per cui le donne, pur meritevoli, non si presentano se non hanno l'opportunità e se non sono chiamate (e magari non sono chiamate proprio per legge) a poter occupare alcune postazioni all'interno delle liste, quelle liste che vengono sempre con grande attenzione gestite dai segretari di partito. Di qui la nostra insoddisfazione per un disegno di legge (quello che saremo chiamati a votare nelle prossime settimane) che evidentemente è frutto di un compromesso fra partiti, che è anche pesante per molte di noi. In particolare, pesante anche per il mio partito, che sempre si è fatto paladino di una serie di principi, che non sono accolti in misura totale all'interno del disegno di legge. Ma la politica è mediazione ed una legge elettorale va fatta con un consenso dei partiti il più ampio possibile. Dobbiamo cercare di raggiungere il massimo livello di condivisione. Nella condivisione tutti devono rinunciare a qualcosa e, naturalmente, tutti hanno rinunciato a qualcosa, e questo è il risultato: una legge elettorale che saremo chiamati ad esaminare in Aula la settimana prossima. Può non essere soddisfacente per tutti, ma è necessaria per far sì che il Paese possa cominciare il suo percorso delle riforme. Per tornare alla legge elettorale europea, direi che la situazione a livello civile sta comunque cambiando, seppure con i gravi ritardi di cui siamo testimoni quotidianamente. Rispetto alla condizione della donna, di cui abbiamo già parlato in Aula, non voglio aggiungere altro. Ogni tanto ci illudiamo che alcune cose stiano cambiando, che la nostra società stia andando avanti, che ci sia speranza e che ci sia futuro. Certo, non dobbiamo pensare a tutte le donne uccise, alla grande tragedia che tutti i giorni si consuma nel nostro Paese e che è intollerabile. Le donne non solo non hanno diritti, ma se hanno l'ardire di alzare la testa vengono spesso uccise dagli uomini, dai propri uomini o dai loro ex, e questo è devastante in un Paese. Già questo dimostra che nel nostro Paese la cultura relativa alla parità di genere è ancora arretratissima. Tuttavia, noi abbiamo un dovere: il dovere di non perdere mai nessuna occasione. Le colleghe ricordano che c'è bisogno di altro e che dobbiamo avere di più: ma intanto cerchiamo di prendere quello che è possibile prendere! Ad esempio, delle quote, ad esempio, delle preferenze e, all'interno di questo provvedimento, qualcosa che determini la parità di genere. Questo credo sia l'obiettivo che ci dobbiamo dare. Le leggi spesso possono definire un percorso, possono normare qualcosa che è diventato elemento fondativo di una certa società. Possono esserci cioè dei processi in essere che si sono attivati e che, di fatto, hanno bisogno di essere normati, o situazioni consolidate in relazione alle quali la legge può arrivare come ratifica di qualcosa che è già successo, di qualcosa che la società ha già definito nelle sue relazioni. Credo che il disegno di legge oggi in esame, come quello che esamineremo la prossima settimana, possa essere qualcosa di diverso nel contesto del nostro Paese: possa rappresentare norme che esistono e che invece determinano un nuovo processo culturale; norme che fanno sì che ci possa essere un punto di partenza per determinare un nuovo modo di interpretare le relazioni e di affermare i diritti. Credo che per quanto riguarda il tema elettorale e la presenza delle donne all'interno delle liste elettorali, con quanto si viene a definire per quanto riguarda l'eleggibilità, siamo nel secondo caso. È già stata citata la legge relativa alle elezioni amministrative, una legge che ben ricordava la collega Chiavaroli che sicuramente ha generato soddisfazione nelle donne elette nei Comuni (io sono fra quelle), le quali evidentemente ne hanno potuto usufruire, e che effettivamente nei nuovi consigli comunali ha portato tante donne. Mutatis mutandis, la stessa cosa è successa già nelle ultime elezioni politiche del febbraio 2012: è successo che un certo partito - il mio partito - abbia deciso di usare lo strumento delle primarie, definendolo all'interno del proprio statuto. Questo ha fatto sì che tante donne potessero essere votate nelle primarie e che, quindi, tante di noi non siano nominate. Anche questo è importante. È stata definita una norma - statutaria, naturalmente - che ha previsto comunque l'alternanza di genere nella composizione delle liste. È più o meno quello che vorremmo anche adesso e che vorremmo nella legge per le elezioni politiche nazionali, che ci apprestiamo a votare successivamente in quest'Aula. Il principio di questa legge è il medesimo. In questo caso bisogna che la normativa sia di rilancio; bisogna che la normativa ci aiuti a compiere questo processo culturale di democrazia e di affermazione di diritti che è così necessario nel nostro Paese. Ringrazio naturalmente i colleghi della Commissione e la relatrice, perché hanno svolto un grosso lavoro di unificazione dei quattro disegni di legge che erano stati presentati; è stato un lavoro di Commissione attento, che ci ha portato ad un risultato che può essere molto positivo e che può far avanzare il nostro Paese all'interno dell'Europa.
2014-03-13	PD	SpilabotteMaria	Noi ribadiamo con forza che non vogliamo in alcun modo rivendicare soglie o quote femminili. La questione, infatti, non si limita ad una misura quantitativa della rappresentanza, ma investe la concreta possibilità per una delle componenti della società di incidere sui processi decisionali e fare politiche portando in Parlamento la realtà del Paese, per cambiare finalmente le priorità dell'azione politica; a partire dal dare priorità al lavoro delle donne e dei giovani, al rilancio del valore sociale della maternità e di politiche di innovazione, che portino alla condivisione dei lavori di cura, procedendo verso una riforma del welfare, che lo renda a misura di donne e di uomini. Per questo è prioritario andare nella direzione di una democrazia paritaria, basata sul contributo di donne e uomini, che non rinuncia a nessuno dei generi e che è resa forte dalla piena collaborazione tra energie e competenze differenti e, allo stesso tempo, complementari. Anche per molte di noi è visceralmente difficile parlare di quote. Molte di noi non le amano. Sembrano la negazione della nostra essenza più profonda. Ci dicono, con un pizzico di disprezzo, che le quote sono per chi non ce la fa e per chi preferisce chiedere aiuto piuttosto che stringere i denti. Sappiamo che non è così, che ce la possiamo fare da sole, ma non è questo il punto. Ritengo ci debba essere un senso di urgenza in tutti: non in tutte, ma in tutti noi. Non possiamo aspettare. Abbiamo bisogno di fare il reset di un sistema in cui le donne, che sono le migliori laureate da anni, scendono al 13,7 per cento nei posti del potere. Come possiamo credere che sia un caso? Come possiamo pensare che sia naturale? A me tutto questo ricorda quando, anni fa, gli esperti di statistica notarono che in Cina nascevano meno bambine e iniziarono a dire che non era possibile. Qualcuno alzò le spalle dichiarando: «sarà la natura». No, non era la natura: le facevano fuori, era aborto selettivo. È una distorsione anche questa volta? Non possiamo lasciar fare alla natura. Se non credete a nient'altro che ai numeri, guardate quelli: le donne sono oltre il 50 per cento dei laureati e molto meno del 15 per cento ricopre posizioni di comando. Ci volete far credere che l'intelligenza delle donne inizia a decadere drammaticamente oltre i venticinque anni? La gravidanza ci danneggia cerebralmente? Abbiamo meno voglia di lavorare? Dieci anni fa non mi sarei mai sognata di sostenere le cosiddette quote rosa (quelle che molti amano chiamare quote rosa): mi sarei opposta, anche arrabbiandomi. Oggi continuo a pensarla così, ma la situazione di grave disparità di genere che affligge il Paese mi fa pensare che siano un passo temporaneo necessario per crescere. «Quote rosa», due parole che non convincono: «quote», perché a nessuno piace essere rinchiusa in una percentuale di genere; «rosa», perché richiama un'idea tradizionale di come le bambine devono mostrarsi al mondo. Il problema vero è che senza un sistema di quote vincolanti la presenza femminile ai vertici delle società non cresce, e il caso norvegese, che ha fatto scuola in Europa, lo dimostra. Un morbido dosaggio di incentivi non scuote una società chiusa; un sistema bloccato non si lascia riformare con strategie soft. Un tetto obbligatorio produce invece un balzo immediato: è un rimedio temporaneo, un ponte gettato per superare asimmetrie storiche di presenza e di potere, al quale si può rinunciare non appena le due sponde si riallineano. Non si può giocare una partita alla pari se una delle due squadre non è in grado di schierare tutti i suoi uomini e le sue donne in campo e nessun Paese può permettersi di sprecare il 50 per cento dei suoi talenti. Le quote rosa fanno bene alla politica e, per quel che mi riguarda, non è più un auspicio; lo dicono due docenti donne che ne hanno prodotto la prova. Aumentando il numero delle candidate aumenta la qualità degli eletti, donne e uomini: questa è la tesi dimostrata per la prima volta. Inserire le signore per forza, perché lo chiede la legge, non abbassa la qualità e non è antimeritocratico. La legge 25 marzo 1993, n. 81, stabiliva che nessun genere poteva rappresentare più dei due terzi dei candidati totali nelle liste comunali; la legge poi venne abolita nel 1995 perché dichiarata incostituzionale. Alcuni Comuni andarono al voto con l'applicazione della legge e fu possibile fare uno studio ed un confronto fra i due gruppi di Comuni, con e senza quote. La misurazione si è rivelata a favore delle quote e delle donne; la loro presenza non peggiora, anzi migliora la qualità dei candidati, che si misura sugli anni di istruzione e anche sul tipo di occupazione che avevano prima dell'incarico. Sono stati presi in esame 8.100 Comuni, e non soltanto le donne inserite erano più istruite dei colleghi uomini, ma per fare spazio alle candidate femmine erano rimasti fuori i maschi meno qualificati, e così è migliorato il livello medio di tutta la classe politica. La qualità dei politici è determinante per la crescita di un Paese e la qualità con le donne aumenta. È stato respinto con forza, insomma, l'argomento delle quote come antimeritocratiche, oltre ad apparire un fatto assai singolare in un Paese come il nostro in cui le donne sono ormai più istruite degli uomini e i talenti femminili abbondano. Questa argomentazione non convinceva prima, e adesso convince ancora meno. Le quote sono uno strumento che può rivelarsi determinante per il raggiungimento della parità tra uomini e donne. Alcuni ci dicono: le quote sono contro il principio di pari opportunità per tutti, poiché le donne ne risulterebbero avvantaggiate. Io rispondo: dire che le donne sarebbero avvantaggiate dalle quote vuol dire non prendere in considerazione gli svantaggi sociali derivanti soprattutto dalla divisione sessuale del lavoro e dalla ripartizione storica e tradizionale della sfera pubblica e della sfera privata tra i sessi, che di fatto hanno impedito alle donne di occupare i posti di potere che sarebbero spettati loro. Gli altri dicono: le quote non sono democratiche perché sono gli elettori che devono decidere chi sarà eletto. Io dico: un elettore non può mai scegliere chi non è nelle liste elettorali, chi non è candidato, e nelle nostre democrazie sono i partiti i monopolizzatori delle liste elettorali. Loro dicono: le quote implicano che il sesso intervenga al posto delle competenze e, così, alcuni candidati tra i più competenti vengono scartati. Io dico: la tematica delle competenze emerge misteriosamente solo quando si parla di quote e, soprattutto, solo e se si parla di donne; i candidati uomini sarebbero competenti per natura. Alcune donne non vogliono essere elette solo perché sono delle donne; l'esperienza delle donne è necessaria alla vita politica e, se non si attivano strumenti per invertire la tendenza in atto in Italia, non solo non avremo donne elette perché sono donne, ma - probabilmente - nemmeno donne elette del tutto. Nel nostro Paese rimane una preoccupante situazione di discriminazione nei confronti delle donne. Gli strumenti per promuovere ed incentivare la presenza delle donne nei luoghi di lavoro e di decisione politica sono, purtroppo, principalmente nelle mani dei Governi nazionali e dei partiti politici. L'Unione europea, pur avendo giocato finora un ruolo fondamentale di promozione della parità tra donne e uomini in campo sociale ed economico, ha avuto un atteggiamento di eccessiva prudenza sul tema del riequilibrio di genere nel dominio della rappresentanza politica. La politica europea per la promozione di una rappresentanza bilanciata delle donne e degli uomini all'interno dei processi decisionali è stata strutturata principalmente attraverso strumenti soft, quindi non direttamente vincolanti, ossia attraverso raccomandazioni e risoluzioni. L'assenza di interventi decisivi nel campo della rappresentanza politica rappresenta un grave vuoto nell'ambito della strategia globale di lotta contro le disuguaglianze tra donne e uomini dell'Unione. Nel nostro Paese gli innumerevoli fallimenti sull'introduzione di una legislazione paritaria nell'ambito politico sono conseguenza di un monopolio maschile trasversalmente alleato contro l'idea stessa di pensare concretamente ad un'immissione delle donne nei centri di potere politico. Il problema sta proprio qui. Noi abbiamo fatto in modo che la battaglia si giocasse solo tra un genere, per un genere. L'equità è diventata una battaglia sociale solo dal punto di vista femminile e non ha rappresentato un traguardo politico, economico e sociale che renderebbe migliore il nostro universo condiviso. Tutto è finito rinchiuso nei confini di una conversazione tra donne, sulle donne. Allora proviamo a ripartire da questo silenzio: agli uomini, soprattutto, quello di provare a saltare i soliti steccati, che sono facilissimi da smontare, con un pò di pragmatismo e coraggio. Siamo un Paese che sembra fermo da decenni, rigido e prevedibile, dove una donna su due non ha un lavoro pagato, dove le famiglie fanno un figlio e poi pensano subito di dover chiudere i conti. Possibile che non diventi una priorità di tutti cercare strategie, anche temporanee, capaci di ridestare autostima e fiducia gli uni nelle altre? Più trasparenza nelle selezioni delle persone, più libera competizione tra le idee e - poi - una preghiera: in tutto questo dibattito sospendete l'obiezione del merito. Volete dire che in Italia il merito ha trionfato finché non è arrivato questo fastidio, questa rogna delle quote? E - poi - ci sono così tante donne immeritevoli tra le vostre compagne, madri, colleghe, amiche, figlie?
2014-03-19	PD	DiGiorgiRosaMaria	Signor Presidente, onorevoli senatrici e onorevoli senatori, signor Presidente del Consiglio, bisogna guardare all'Europa con una visione finalmente di prospettiva, di partnership e di sviluppo comune. L'Europa non può essere per noi un alibi per affrontare passaggi scomodi o imporre politiche impopolari, non può essere una scusa, ma deve essere un incentivo a fare bene; non può essere il regno dei tecnocrati, ma deve tornare ad essere l'agorà della migliore politica. Il pacchetto di riforme che lei, Presidente, ha discusso nei giorni scorsi con il presidente Hollande e la cancelliera Merkel, quello che porterà al Consiglio europeo da domani, cambia completamente l'ottica con cui abbiamo vissuto lungo tanti anni il rapporto con l'Europa. Abbiamo visto in questi giorni un'interlocuzione forte e realistica, un'interlocuzione che ha descritto un cammino: il cammino deciso intrapreso dal nostro Paese. Vogliamo essere un'Italia che racconta stabilità, serietà e concretezza, che non chiede deroghe ma contribuisce a proporre e disegnare le linee comuni di programmazione e sviluppo di quest'Europa; un'Italia capace di affrontare con rigore le sue sfide interne per il risanamento di bilancio e le riforme strutturali, con una riorganizzazione di vari settori e la spending review sulla spesa pubblica, certamente, ma anche un Paese che vuole tornare ad investire sullo sviluppo e sul benessere, il benessere collettivo, quel welfare così importante. Un rilancio che in strategie e condivisioni a livello europeo può gettare basi sicuramente più solide. È questa la prospettiva e il programma di Governo che lei ci ha proposto e che noi abbiamo condiviso: riforme, riforme e ancora riforme, da quelle istituzionali e costituzionali, per poi affrontare la riforma della giustizia (lei ne ha parlato anche oggi), la riforma del mercato del lavoro e della pubblica amministrazione. Partiamo dalle riforme istituzionali e da quelle costituzionali perché è essenziale un'Italia con le caratteristiche della stabilità e di un'amministrazione più snella ed efficiente (anche oggi ce lo ha ricordato, Presidente). Importantissima la legge elettorale, la riforma del bicameralismo e del Titolo V della Costituzione. Non possiamo andare a parlare di lavoro o di euroburocrazia quando noi stessi siamo campioni di inefficienza, con un sistema istituzionale certamente non snello ed efficace come vorremmo, un sistema causa di quell'opacità burocratica che conduce alla corruzione, allo stallo e alla sfiducia diffusa nello Stato. Proponiamo un pacchetto di riforme non perché ce le chiede l'Europa (lei ce lo dice continuamente, e sono molto d'accordo su questo), ma perché servono davvero al nostro Paese, a tutti noi, e ci consentono di essere finalmente credibili e affidabili come partner. Questa è l'Italia che serve all'Europa e questa è l'Europa cui l'Italia guarda per debellare quelle tossine dell'antipolitica, che tanto spesso anche in queste Aule sentiamo produrre, e di quell'euroscetticismo che giocano sulla crisi e sul malessere viscerale che questo genera per soffiare su facili forme di populismo; tossine che rischiano di minare l'unico futuro possibile, che è appunto il nostro futuro nell'Europa. In Europa, proprio lì, vogliamo essere partner, non subire decisioni altrui perché non siamo capaci di cambiare e di reggere le sfide che si presentano. Lo dobbiamo ai nostri bambini, ai giovani, alle nostre donne, a tutti i nostri cittadini. In Europa vogliamo quindi essere partner. La crisi comunque ci ha imposto politiche di rigore, quelle politiche che dobbiamo portare avanti. L'Italia le ha affrontate con decisione sia sul piano della riduzione del debito, che del consolidamento fiscale. Momenti duri, momenti difficili: abbiamo visto la disperazione, abbiamo visto le sconfitte e anche tanto dolore. Adesso è il momento di guardare anche alla ripresa e allo sviluppo con politiche che individuino gli ambiti di investimento e la riduzione delle tasse, per ridare ossigeno anche al mercato interno. Bene la riduzione del cuneo fiscale, bene la riforma del lavoro. Abbiamo detto con chiarezza che rispetteremo la soglia del 3 per cento (ce l'ha detto anche oggi) e troveremo le risorse per il rilancio, a partire da quella spending review, esattamente la spending review che qualche volta fa tanto paura; un concetto positivo la spending review, la revisione della spesa. Ed è una spesa che dobbiamo rivedere non attraverso tagli lineari, ma attraverso un nuovo modo di gestire le risorse della pubblica amministrazione, un modello diverso, un metodo diverso: tagli agli sprechi, certo, il coraggio di non fare come si è sempre fatto, un'impostazione moderna ed efficiente. È questo che serve. Alcune amministrazioni locali lo stanno già facendo, altri lo hanno deciso. Lo Stato deve avviare un'opera colossale (la definisco tale), un'opera quindi tra le più difficili che aspetta questo Governo e che aspetta anche noi in Parlamento; ma sarà l'azione decisiva, l'azione che farà la differenza. L'Europa, signor Presidente del Consiglio, è l'Europa che ci sta tanto a cuore, l'Europa dove vogliamo stare, il nostro contesto, la nostra cornice, il luogo dove dobbiamo sentirci a casa nostra. Molto spesso invece questa Europa è considerata un costo. Rispetto a molti altri Paesi non siamo in grado di sfruttare i fondi europei nel migliore dei modi, non siamo in grado di partecipare ai progetti europei e di acquisire risorse essenziali per il nostro sviluppo, non siamo in grado di vincere. Perdiamo per strada contributi che potrebbero essere essenziali per il rilancio dell'imprenditoria o per interventi strutturali, perché non abbiamo sviluppato competenze sufficienti e adeguate e perché non conosciamo bene le opportunità che ci offre l'Unione. È su queste politiche che dobbiamo essere competitivi e competenti. L'altra grande sfida, signor Presidente del Consiglio, è il capitale umano, la formazione, la ricerca scientifica, la scuola, i programmi «Horizon 2020» ed «Erasmus», i problemi di formazione professionale (c'è qui il suo Ministro dell'istruzione, che sicuramente su questo si impegnerà moltissimo). È necessario investire su scuola, università e ricerca, per formare i nostri giovani, valorizzare le loro capacità, stimolare l'innovazione e le nuove idee. È questo il capitale che può dare nuova linfa alla nostra imprenditoria e al rilancio economico, non solo italiano ma europeo. Investire su istruzione e formazione vuol dire investire sul futuro dei nostri ragazzi, dare loro gli strumenti per affrontare le sfide della cosiddetta globalizzazione e dare solide basi al rilancio dell'Italia nel contesto europeo e mondiale. Le parole chiave per il nostro patrimonio culturale sono l'investimento, soprattutto in cultura, in ambiente e in turismo. Questo è l'altro aspetto importante che ci interessa. Ancora una volta si parla di formazione e di nuove professioni nel campo della cultura, dell'ambiente e del turismo; quindi ancora una volta riconoscersi e riconoscere l'Italia. PRESIDENTE. La invito a concludere, senatrice Di Giorgi. DI GIORGI (PD). Sto finendo, signor Presidente. Entrare quindi nell'anima del nostro Paese, scegliere lo sviluppo che è possibile sostenere con le nostre risorse, ma tenendo conto delle nostre caratteristiche, quelle peculiarità che ci rendono unici e che ci danno identità, ma che fanno di noi una parte di quell'insieme in cui crediamo e che vogliamo vedere affermarsi che si chiama per l'appunto Europa.
2014-03-20	PD	MaturaniGiuseppina	C'è un mondo, colleghi e colleghe, che non si fermerà, che investirà e sta già investendo tutti i settori del nostro Paese, dalla pubblica amministrazione, alle aziende, ai luoghi e ai settori dell'economia, alla scuola, all'università, ai giornali; un mondo cui non possono e non devono rimanere estranee le Aule di questo Parlamento, né tanto meno la rappresentanza italiana del Parlamento europeo...
2014-03-25	LN	ConsiglioNunziante	Signor Presidente, onorevoli colleghi, il testo approvato dalla Camera dei deputati non può in alcun modo ritenersi soddisfacente: non lo è perché in esso non abbiamo ravvisato alcuna visione strategica, nessuna programmazione, nessuna prospettiva di medio e di lungo termine. Signora Presidente, siamo da almeno due anni in un caos istituzionale, che ha determinato gravi danni per i cittadini, che hanno visto solo ed esclusivamente tagli alle risorse trasferite e destinate alla scuola, alle strade, alla formazione, ai trasporti, alla difesa del suolo, e soprattutto, signor Presidente, in un momento di straordinaria crisi economica e finanziaria, tagli all'occupazione e al lavoro, anche a causa delle norme che tendono a svuotare le istituzioni provinciali.
2014-03-27	PD	GuerraMariaCecilia	Signor Presidente, chiamata in causa ripetutamente, mi sento in dovere di chiarire alcune cose importanti. Prima di tutto l'UNAR nel campo della strategia LGBT ha un ruolo legittimo, pienamente riconosciuto. C'è un equivoco, senatore Giovanardi, molto forte: l'UNAR ha dei compiti che gli sono attribuiti per legge e tra questi non c'è la strategia LGBT. In più l'UNAR - ascolti bene, perché questo è il chiarimento che le voglio dare - è uno dei tre uffici in cui si articola il Dipartimento delle pari opportunità. Nell'ambito della responsabilità che il Ministro o il Vice Ministro pro tempore ha su questo Dipartimento può attribuire all'Ufficio nazionale antidiscriminazioni razziali (UNAR), in quanto ufficio del Dipartimento, il compito di seguire anche altri argomenti che afferiscono al Dipartimento delle pari opportunità, tra cui la discriminazione nei confronti delle persone omosessuali, transessuali, LGBT in generale. Questo è un compito che, se non fosse svolto dall'ufficio UNAR, sarebbe comunque svolto da un altro ufficio. Nella nostra legittima discrezionalità, il ministro Fornero, il ministro Idem e la sottoscritta abbiamo attribuito il compito di seguire la strategia LGBT all'UNAR, che quindi lo svolge in assoluta legittimità. Questa strategia è stata approvata con un decreto ministeriale dal ministro Fornero e confermata finora nelle responsabilità politiche che hanno dato seguito. Si articola su quattro campi e uno di questi riguarda l'educazione. Nel settore dell'educazione sono state messe a punto un insieme di iniziative, peraltro confermate da decisioni prese con legge di questo Parlamento, che prevedono dei finanziamenti destinati all'educazione e alla formazione degli insegnanti e dei nostri ragazzi, non già a favore di una qualche ideologia di gender (un giorno qualcuno dovrebbe spiegarmi cosa intende con questa parola, mescolandosi spesso la cosiddetta ideologia di gender con la questione dell'orientamento sessuale). Anche il Parlamento ha approvato, prevedendo uno stanziamento di fondi, che ci sia formazione degli insegnanti soprattutto per abituare i nostri ragazzi alla teoria della diversità, cioè all'accettazione del fatto che il mondo è composto da persone diverse, sia per quanto riguarda l'orientamento sessuale che sotto tanti altri profili. La mia discussione con il direttore dell'UNAR non ha riguardato il merito, né il fatto che sia stato distribuito un testo nelle scuole, perché non è stato distribuito nelle scuole, ma che sia stato messo a disposizione su un sito, non del Dipartimento, del materiale recante il timbro del Dipartimento che non avevo neanche visto. Era quindi un problema di relazione tra l'organo politico e l'organo amministrativo, che ho trattato con durezza: ho detto che non si può agire in tal modo perché questo rischia, come si vede, di essere strumentalizzato e di mettere a rischio una strategia, la strategia LGBT, che sottoscrivo dalla prima all'ultima parola. Ritengo anzi assolutamente sbagliato che sia stato arrestato un atto di quella strategia. Mi riferisco all'organizzazione, con il coinvolgimento della Rete nazionale delle pubbliche amministrazioni anti discriminazioni per orientamento sessuale e identità di genere (RE.A.DY), di incontri di formazione per le cosiddette persone apicali della scuola (dai direttori scolastici agli insegnanti che hanno un ruolo di direzione). È stato fermato in attesa che il Governo stabilisca se vuole andare avanti oppure no: questo lo considero un atto negativo e ho presentato un'interrogazione per capire l'orientamento del Governo al riguardo. Non mi si metta in mezzo, qualunque sia la sua posizione, senatore Giovanardi, ben sapendo che quella che viene rappresentata non è la mia posizione.
2014-04-02	PD	PaduaVenera	Signor Presidente, volevo ricordare all'Assemblea che oggi, 2 aprile, ricorre la Giornata mondiale per la consapevolezza sull'autismo. Una modalità magari un po' originale è quella di illuminare le nostre istituzioni di una luce blu, proprio per accendere una luce nelle nostre coscienze e nei nostri cuori e per poter accompagnare queste persone, questi bambini e queste bambine, che poi diventano ragazzi e ragazze, uomini e donne, perché le persone affette da autismo crescono e non possiamo lasciarle da sole durante la loro vita. L'autismo, com'è noto, è una sindrome comportamentale causata da un disordine dello sviluppo biologico determinato, con esordio nei primi tre anni di vita. Interessa prevalentemente le aree relative all'interazione sociale reciproca, all'abilità di comunicare idee e sentimenti e alla capacità di stabilire relazioni con gli altri. Si configura come una disabilità permanente che accompagna il soggetto nel suo ciclo vitale, che si esprime in modo variabile e si caratterizza per un funzionamento mentale atipico tale da richiedere interventi terapeutici e socio-assistenziali particolarmente delicati. Ecco perché rivolgo un appello a quest'Assemblea: perché anche noi abbiamo responsabilità importanti, perché il problema non afferisce soltanto alla sfera medica, ma soprattutto alla sfera sociale, perché abbiamo il dovere di accompagnare queste persone nella loro vita. Spesso infatti a 18 anni sembra che il problema dell'autismo scompaia, ma in realtà queste persone non hanno più accesso alla scuola, quindi se non c'è un territorio organizzato, se non c'è lo Stato pronto a sostenerle, le famiglie non ce la possono fare ad accompagnarli per tutta la vita, o ce la fanno, ma a prezzo della loro stessa vita. E poi, quando questi genitori non ci saranno più, questi ragazzi saranno soli e il lavoro che è stato fatto precedentemente rischia di essere buttato. Sono uomini e donne, sono ragazzi e ragazze che hanno gli stessi diritti di tutti gli altri: il diritto allo studio, il diritto al lavoro, il diritto alla salute, il diritto alla felicità, come ogni altro essere. Dobbiamo quindi crescere tutti in questa consapevolezza, accompagnare i genitori, sostenere le famiglie, educare la comunità alla consapevolezza, così come ci viene ricordato oggi. In Commissione sanità stiamo elaborando un disegno di legge che domani arriverà, nel suo testo base, speriamo condiviso da tutti, per poter essere portato in Aula proprio per dare quelle risposte sociali e non solo mediche (perché a queste ultime ci pensa la letteratura scientifica) che sono dovute a queste persone.
2014-04-08	M5S	AirolaAlberto	Avete sottratto risorse fondamentali, in questo momento di crisi, per la scuola e per la sicurezza, al fine di mandare dei poliziotti a picchiare dei cittadini innocui in una valle per difendere degli interessi che tutto sono fuorché italiani. Sono interessi che si rivolgono alle mafie internazionali e agli interessi privatistici di multinazionali. Avete addirittura alzato voi politici il livello della tensione ed avete cominciato a parlare di eversione. Immaginate, se la terza carica dello Stato arriva a definire il Movimento 5 Stelle un movimento eversivo, cosa può fare su un popolo di cittadini. Siamo arrivati al punto che al terzo valico della TAV, che vogliono costruire a Novi Ligure, è stato anche manganellato un nostro senatore, Marco Scibona.
2014-04-09	M5S	CappellettiEnrico	Io definisco quest'opera una vergogna, perfino un'infamia, se consideriamo che per finanziarla vengono sottratte risorse preziose da destinare a gangli vitali del nostro Paese, come la sanità, la scuola e l'occupazione. Peraltro, come mi ricordano i colleghi, è il secondo regalo che facciamo in pochi giorni alla malavita organizzata dopo l'intervento della Camera dei deputati sul provvedimento di modifica dell'articolo 416- ter del codice penale.
2014-04-09	PD	PezzopaneStefania	Il gip ha ritenuto le conversazioni intercettate - di cui al documento in questione - rilevanti e la loro intercettazione casuale, considerando quindi le stesse sottoposte ad autorizzazione successiva delle Camere, come disposto dall'articolo 6 della legge n. 140 del 2003. La richiesta di autorizzazione in esame concerne 31 conversazioni telefoniche registrate tra l'aprile 2008 e il luglio 2009. Le indagini in questione riguardano la nota vicenda degli appalti per le cosiddette grandi opere, in relazione alla quale Angelo Balducci e Fabio De Santis, in qualità di funzionari ministeriali e «in violazione del dovere di imparzialità, con asservimento costante delle loro funzioni agli interessi dei privati», si sarebbero impegnati ad appoggiare le imprese di Fusi e De Vito Piscitelli nell'assegnazione di appalti per la realizzazione di opere pubbliche, tra le quali quella inerente alla Scuola marescialli dei Carabinieri e quelle relative a grandi eventi, tra i quali i Mondiali di nuoto Roma 2009, il 150° anniversario dell'Unità d'Italia e il Vertice G8 a La Maddalena.
2014-04-15	M5S	BulgarelliElisa	Signor Presidente, vorrei iniziare il mio intervento con le parole del procuratore Gratteri, ascoltato ieri in audizione dalla Commissione antimafia, il quale ha affermato che il consenso mafioso continua a crescere perché lo Stato arretra sempre più, mentre la mafia dà risposte certe. Lo Stato può diventare più forte con l'efficienza se investe sulla scuola e se ha il controllo del territorio, se è presente sul territorio.
2014-04-15	M5S	FattoriElena	Signor Presidente, sollecito lo svolgimento dell'interrogazione 3-00437 , presentata al Ministro dell'interno, riguardante la vicenda della scandalosa celebrazione dei funerali del criminale nazista Erich Priebke, avvenuta ad Albano il 13 ottobre 2013. Dato che in questi giorni di campagna elettorale il Movimento 5 Stelle strumentalmente e folcloristicamente è accusato di atteggiamenti fascistoidi, vorrei ricordare che il nostro è stato il primo Gruppo parlamentare a presentare un atto di sindacato ispettivo sulla vicenda. E visto che è un autore molto discusso in questo periodo, vorrei leggere una citazione di Primo Levi che dedico soprattutto al Gruppo del Partito Democratico e al senatore Zanda che nei giorni scorsi ci ha rivolto i complimenti che ho prima ricordato dicendoci che siamo fascistoidi. «Ogni tempo ha il suo fascismo: se ne notano i segni premonitori dovunque la concentrazione di potere nega al cittadino la possibilità e la capacità di esprimere ed attuare la sua volontà. A questo si arriva in molti modi, non necessariamente col terrore dell'intimidazione poliziesca, ma anche negando o distorcendo l'informazione, inquinando la giustizia, paralizzando la scuola, diffondendo in molti modi sottili la nostalgia per un mondo in cui regnava sovrano l'ordine, ed in cui la sicurezza dei pochi privilegiati riposava sul lavoro forzato e sul silenzio forzato dei molti». Questo è Primo Levi: dedico questa lettura a tutti i colleghi del PD, in particolare al capogruppo Zanda, e a tutti i fascisti inconsapevoli di quest'Aula.
2014-04-17	M5S	SerraManuela	Signor Presidente, ci troviamo ancora una volta davanti ad un mastodontico progetto fatto di proposte di carta, arricchito con termini come standard, spread, surplus, deficit, subprime, termini elegantemente sontuosi che finiscono per assumere il valore di parole-feticcio. Ma per restituire dignità e forza alla scuola, all'università, alla ricerca e al turismo non servono termini come mission o smart : occorrono pianificazioni, progetti, programmi da attuare, da rendere fattibili e percorribili, con una reale visione del futuro. L'impressione che si ha leggendo il Documento di economia e finanza 2014, con particolare riferimento a scuola, università e beni culturali, è quella di trovarsi di fronte ad un Paese che ben poco ha a che vedere con la reale necessità, con la vita e con il quotidiano. Si parla di migliorare qualità ed efficienza, senza specificare il metodo per raggiunge tali risultati, senza razionalizzare le risorse già esistenti, continuando con la politica dell'autotrasfusione come unico sistema per poter finanziare l'universo della scuola. Si tenga presente che l'intero comparto relativo alla cultura da diversi anni a questa parte è stato costantemente sacrificato sull'altare della spending review e degli insistenti e spesso cospicui tagli che hanno fiaccato ogni possibilità di sviluppo fino al limite vitale. In questo Documento non vengono sciolti i veri nodi come il blocco degli stipendi nel pubblico impiego, il perdurare del blocco dei rinnovi contrattuali, lo scarseggiare delle risorse per i consumi intermedi. Fa sorridere sentir parlare di scuola digitale e di nuove tecnologie quando gli istituti devono autotassarsi per l'acquisto di carta igienica e carta per fotocopie. Il sistema di reclutamento, il precariato, la grave e continua mancanza di continuità didattica nella scuola: questi sono i punti focali da attuare, non con semplici spostamenti di fondi che dai FOE passano ai FIR, ai FAR, in un continuo gioco di spostamenti di titoli scritti su coperchi di scatole vuote. Passiamo all'università e alla ricerca, che sono il fulcro per un Paese che vuole rinnovarsi e innovarsi: occorre scegliere, valutare il merito dei ricercatori e dei docenti, fra quantità e qualità, e attenersi a criteri di meritocrazia per il reclutamento, perché fino ad ora, con gli ANVUR, tutto questo è stato a dir poco oscuro. Per non parlare di turismo e valorizzazione dei beni culturali, dove in questo caso ci troviamo davanti ad un vero e proprio baratro di assenza, disinteresse e totale incuria. Il turismo, che per la ricchezza del nostro territorio dovrebbe essere il volano per la crescita e il benessere, e i beni culturali, patrimonio inestimabile e valore che invece è relegato nei sotterranei, sono in una totale e continua incuria.
2014-04-17	M5S	SerraManuela	È chiaro che il programma del DEF è pura propaganda, scevra di ogni possibile attuazione, dove un esplicito riferimento al cittadino che fronteggia, spesso in solitudine, il lento e macchinoso apparato statale è assente e dove le istituzioni, la scuola, la giustizia e la sanità appaiono luoghi lontani, irreali e gestiti in modo irrazionale.
2014-04-29	M5S	SerraManuela	Signora Presidente, il provvedimento in esame, l'ennesimo con tipologia omnibus, denominato Roma- ter, presenta tutta la sua ridondante vacuità; è il solito sistema di titolo su scatola con osservazione d'interno: vuoto. Si prefigurano dei fondi di solidarietà, fondi per esigenze urgenti, fondi di riparto e, soprattutto, il fondo per la prosecuzione dei contratti dei lavoratori dei servizi di pulizia, che - manco a dirlo - recupererà i 20 milioni di euro dal fondo necessario per le risorse scolastiche, essenziali ai fini del miglioramento dell'offerta formativa, della didattica del sostegno, della vita della scuola stessa. In questo continuo prorogare, rendendo il lavoro sempre più precario, sia che si tratti del lavoro di continuità didattica, sia che si tratti di rinsaldamento della parte di manutenzione edilizia, il lavoro e l'attenzione alle persone che sono coinvolte risultano inspiegabilmente lontani, ridicoli, in questa continua gestione emergenziale senza prospettiva futura, senza programma logico. Si ipotizza un corso per i lavoratori delle ditte appaltatrici per un impegno sul riconoscimento dei danni strutturali che può presentare la scuola, senza comprendere come si possa conoscere la differenza tra fessura di stabilità dell'edificio e fessura di sistema causata dal territorio sismico. Sì, perché l'attenzione all'edilizia scolastica è questo: corso per piccola manutenzione e riparazione fessure della muratura danneggiata. Com'è possibile che la scuola, i lavoratori nella scuola, gli alunni, i genitori, i cittadini tutti possano ancora permettere una così totale e inopportuna indifferenza nell'utilizzo di fondi, dunque spreco di soldi, e incompleta impossibilità a capire cosa e come evitare di prorogare con altisonanti annunci, senza adeguare con opportuni progetti un lavoro funzionale? Noi del Movimento 5 Stelle, insieme ai cittadini, ai precari della scuola, agli alunni e ai genitori, chiediamo dignità e diciamo basta. Basta a inutili proroghe per cambi contrattuali con annessi corsi per piccola manutenzione di edilizia scolastica. Basta per fondi di solidarietà non stabiliti in legge di stabilità, per cui inesistenti e vani. Basta al continuo svalutare i debiti dello Stato nei confronti dei Comuni, così da trasformarli in crediti e togliendo ogni più piccola risorsa ai Comuni. E, ancora, basta con titoli di credito, per evitare il reale tracollo finanziario di una città, come quella di Roma, che non riesce a progettare dei servizi funzionali e a misura di cittadino: metropoli tanto bella quanto devastata dalla continua e inaccettabile incuria.
2014-04-30	M5S	MontevecchiMichela	Ancora una volta la copertura di 20 milioni di euro si prende dai fondi per la scuola e, per l'esattezza, dal Fondo per l'arricchimento e l'ampliamento dell'offerta formativa. Vorrei ricordare a cosa è finalizzato tale fondo e, quindi, a cosa stiamo togliendo le risorse. Questo fondo serve per la realizzazione dell'autonomia scolastica, per l'introduzione della seconda lingua comunitaria nella scuola media, per l'innalzamento del livello di scolarità e del tasso di successo scolastico, per la formazione del personale della scuola, la formazione post -secondaria non universitaria e la formazione continua e ricorrente, per l'adeguamento dei programmi di studio dei diversi ordini e gradi d'istruzione, per gli interventi per la valutazione dell'efficienza e dell'efficacia del sistema scolastico e per tutti quelli tesi a migliorare l'offerta formativa, anche attraverso l'integrazione degli organici e, non ultimo, anche per il sostegno. Ora, ancora una volta si cerca di introdurre un'ulteriore proroga, quindi di mettere una pezza, che non andrà a risolvere il problema della pulizia nelle scuole nella sua complessità e nel lungo termine e i soldi, ancora una volta, si vanno a prendere dalla scuola. L'emendamento 19.200, invece, individua una copertura alternativa. Prego pertanto i relatori ed il Governo di riflettere sul parere che daranno su questo emendamento ed eventualmente di esprimersi favorevolmente e di votarlo, perché si smetta così di attingere risorse dalla scuola, anche in linea con quello che è stato dichiarato dallo stesso Presidente del Consiglio, quando si presentò qui in Senato per incassare la fiducia. Disse, allora, di aver messo la scuola al centro della sua politica, quindi mi pare che togliere risorse alla scuola sia in contrasto con la sua stessa dichiarazione.
2014-04-30	M5S	PetrocelliVitoRosario	Ritengo infatti che, da scaltro venditore di pentole qual è, il signor Presidente del Consiglio abbia giustamente detto di aver messo la scuola al centro della sua politica di governo soprattutto per continuare ad applicare quei tagli che i precedenti Governi hanno sempre applicato alla scuola pubblica.
2014-04-30	M5S	PetrocelliVitoRosario	Signor Presidente, colleghi, ha fatto bene la collega Montevecchi a ricordare l'impegno assunto dal Presidente del Consiglio, signor Renzi, per mettere la scuola - immagino quella pubblica, soprattutto - al centro delle sue politiche di governo. La senatrice Montevecchi, però, ha dato forse troppo peso a quella dichiarazione.
2014-04-30	M5S	SerraManuela	(ore 11,22) ( Segue SERRA) . Il Fondo unico per l'edilizia scolastica deve essere un fondo stabile, stabilito e strutturale, e non finto. Per cortesia, quindi, chiediamo ai relatori ed al Governo se in qualche modo, se anche non è possibile inserirlo ora come emendamento, sia possibile almeno trasformarlo in un ordine del giorno da accogliere come raccomandazione. In qualche modo dobbiamo infatti cercare di ripristinare questo fondo, se è vero che teniamo alla scuola e se è vero che vogliamo occuparci di questo problema gravoso dell'edilizia scolastica.
2014-05-06	M5S	FucksiaSerenella	Dove è la scuola, nel decreto? Il binomio scuola-lavoro è inscindibile per sviluppare nuove idee ed investire sul futuro. Senza scuola, formazione, innovazione, investimento, semplificazione e garanzie non può esserci né lavoro, né crescita, né uscita dalla crisi. Dobbiamo formare i lavoratori e, ancor più, gli imprenditori mettendo le aziende in rete e investendo nelle risorse umane. Perché all'estero le università gareggiano per il numero di premi Nobel mentre le nostre competono per un numero di occupanti posti nei consigli d'amministrazione? Stiamo costruendo un mondo in cui gli imprenditori hanno le ali tarpate, i lavoratori il cappio al collo e solo le fondazioni, ovvero le lobby, hanno le mani libere, libere di poter nominare senza merito. La scuola è il più equo e solidale ascensore sociale che esista. Ebbene, la nostra scuola è ridotta ai minimi termini, la dispersione scolastica è elevatissima, abbiamo il numero di laureati più basso dell'Ocse, ed evito di affrontare il discorso qualità, perché i pochi laureati che sforniamo purtroppo non sono né istruiti né tanto meno formati. Nel Medioevo, prima di approcciarsi all'arte o alla professione, bisognava conoscere le arti del trivio e del quadrivio. Ma oggi questo orizzonte manca. Non si è mai vista tanta inadeguatezza. È risaputo, infatti, che si investe e si cerca qualità solo per le prospettive a lungo termine. E noi oggi navighiamo a vista. Di questo passo parleremo di lavoro a giornata, ad ora. «Ahi serva Italia, di dolore ostello, nave senza nocchiere in gran tempesta, non donna di province, ma bordello!». Quanto è ancora attuale e tristemente vero questo verso! Per superare questo sonno della ragione occorre far tornare il lavoro all'articolo 41 della Costituzione. Per restare un Paese unico nel suo genere, apprezzato e copiato, occorre continuare ad essere leader del bello, del buono, del funzionale. Dobbiamo generare invidia, non pietà. Qualsiasi riforma non può prescindere dal contenuto intrinseco del lavoro e dalla dignità che gli compete. Il lavoro non è solo un dovere, non è solo un diritto, ma un valore, come la cultura, l'esperienza, la famiglia, lo spirito di servizio, l'onestà, la Patria. Valori scomparsi. Già, vero, i nostri riferimenti oggi sono i tecnocrati europei che danno importanza anche loro ai valori ma, purtroppo per noi, soltanto a quelli contabili. Solo tornando a quella forza propulsiva della nostra migliore storia che poneva come obiettivo il meglio possibile, solo rivedendo l'intero sistema del welfare e soprattutto attraverso un piano strategico, economico, energetico, industriale, solo semplificando veramente la normativa attraverso un testo unico chiaro, si potrà affrontare in maniera razionale e risolutiva la disoccupazione, il disagio dei cittadini e il degrado dilagante del Paese. Solo così potremo invertire le ondate migratorie, impedendo alle nostre eccellenze di scappare e frenando più incisivamente l'afflusso di disperati a cui oggi non possiamo garantire nulla, né ospitalità né lavoro. Abbiamo trasformato "Etna valley " in un campo di accoglienza per disperati, ma le valli di disperazione, le valli di lacrime sono diffuse in tutta l'Italia. Abbiamo dimenticato la scuola di Mattei: esportavamo il nostro know how in cambio di diritti di estrazione. PRESIDENTE. Le chiedo di concludere, senatrice. FUCKSIA (M5S). Le chiedo la gentilezza di farmi continuare un attimo. PRESIDENTE. Un attimo, sì: un minuto. FUCKSIA (M5S). Grazie. Abbiamo dimenticato la lezione di Olivetti. Il nostro know how è fondamentale. I processi strutturali della produzione cambiano così in fretta che quello che sappiamo fare oggi non servirà più a niente tra quattro o cinque anni. Quindi, la questione dell'aggiornamento delle capacità non è un lusso, una stravaganza, ma un bisogno sociale impellente che lo Stato deve garantire. Ne va del nostro futuro, del futuro della collettività: non solo di coloro che sono garantiti ma anche di tutti gli altri, del variegato mondo dei "senza tredicesima". Questo ha un costo, ma è anche un investimento importante. L'incertezza sul futuro è inversamente proporzionale ai consumi. L'importante è insistere sul welfare, sul cambio del welfare. Non è tanto la precarietà che fa paura ma il mondo, il contesto in cui si inserisce il lavoratore precario. PRESIDENTE. Senatrice, il tempo a sua disposizione è abbondantemente terminato. FUCKSIA (M5S). Allora ho concluso, signora Presidente.
2014-05-08	PD	AngioniIgnazio	Signor Presidente, nel ringraziare il Sottosegretario per la puntuale risposta, desidero tuttavia precisare alcune considerazioni che la rendono non perfettamente aderente alle mie fonti di conoscenza. Innanzitutto, è vero e ovvio che la normativa in materia di edilizia scolastica, in particolare la legge n. 23 del 1996, testé citata, prevede che tutto ciò che attiene alla manutenzione ordinaria e straordinaria degli edifici scolastici sia in capo agli enti locali. È anche vero, però, che in ogni caso spetta allo Stato assicurare il diritto allo studio degli studenti italiani. Il crollo nella scuola cagliaritana (il Liceo «Dettori») da questo punto di vista ha fatto emergere ancor più le precarie condizioni generali degli edifici scolastici della Sardegna, in particolare della Provincia di Cagliari. Nell'isola si contano 67 istituti costruiti in aree a rischio idrogeologico, ad esempio, e metà degli edifici di tutta la Regione non è a norma. Si deve rilevare poi un aspetto che si citava anche prima, ossia l'assenza della certificazione di collaudo statico per circa il 50 per cento degli edifici scolastici. Soltanto in Provincia di Cagliari, su 75 istituti superiori solo 5 hanno il certificato di agibilità. Nel 2009 il Ministro aveva fatto delle ispezioni in tutte le scuole, e lo stanziamento per le urgenze fu - mi risulta - di circa 3 milioni di euro. Di quei 3 milioni, le risorse sono arrivate in due tranche (la seconda mi risulta essere proprio quella degli ultimi mesi del 2013). A fronte però di quegli stanziamenti, per la sola Provincia di Cagliari servirebbero, per portare in sicurezza tutti gli edifici, 20 milioni di euro. Credo che il Governo nella sua interezza e il MIUR in particolare debbano svolgere una funzione anche di sollecitazione, per la Regione Sardegna e gli enti locali coinvolti, sulle condizioni degli istituti, cagliaritani in particolare e in generale dell'intera Sardegna, anche per individuare nuove risorse e fonti di stanziamento. Per la risposta odierna ringrazio particolarmente il Sottosegretario.
2014-05-14	PD	MattesiniDonella	L'altra questione, che fa la differenza e che dovrebbe davvero farci rendere conto di quanto servano politiche di prevenzione e di rafforzamento dei servizi, è quella del policonsumo e delle polidipendenze, che vanno intesi sia come l'assunzione di due o più sostanze contemporaneamente, sia come l'uso in momenti diversi di diverse sostanze. Si parla quindi di uso di cannabis, di eroina o di cocaina. Guardate che l'assunzione contemporanea di più sostanze psicoattive comporta un potenziamento degli effetti e dei rischi delle sostanze assunte, che possono provocare danni sia alle persone che le assumono, sia a persone terze per incidenti stradali, risse ed eventi simili. Al policonsumo si aggiunge, soprattutto in questa fascia di giovani dai 15 ai 30 anni, così come ci dice tra l'altro anche la relazione annuale del Ministero sulle dipendenze, il contemporaneo uso di alcol e di tabacco. L'altro fenomeno che non va sottovalutato è l'uso delle nuove droghe sintetiche, che negli ultimi anni è decisamente aumentato. Credo che un punto importante sia quello di avere consapevolezza del cambiamento delle modalità di acquisto, perché ormai, soprattutto in questa giovane età, si acquista su Internet. C'è infatti un numero crescente di siti che, nascondendosi magari dietro nomi come fantasmi d'erboristeria o altro, in realtà permettono di acquistare sostanze psicotrope. Nel 2008 gli acquirenti certificati tramite Internet erano 200.000, nel 2013 sono saliti a 800.000. Questo va naturalmente di pari passo con il fatto che sono soprattutto i giovani ad usare Internet. Affrontare il tema delle tossicodipendenze significa avere una politica complessiva. Questa nuova modalità di acquisto su Internet chiama anche ad un impegno particolare nel rafforzamento della Polizia postale, che detiene la competenza per poter veramente lavorare per prevenire il fenomeno. L'idea del classico spaccio o del classico consumatore in qualche modo va aggiornata anche in questo senso. Nel contempo, c'è il tema dei servizi, ovvero dei SERT, che sono straordinariamente importanti ma che sono oggi in grande difficoltà, per carenza di personale e di risorse, ma anche per politiche a livello nazionale e regionale profondamente diverse. Ci sono infatti Regioni nelle quali i SERT funzionano ed altre nelle quali sono pressoché inesistenti. Tra l'altro, questi servizi non si occupano più soltanto di tossicodipendenza, ma di dipendenze in senso lato (basti pensare al gioco d'azzardo). Questa complessità, cui ho accennato rapidamente, non si risolve con le sole norme relative alla carcerazione, e ben venga questo decreto, che fa una chiara distinzione per il piccolo spaccio e dispone pene alternative alla detenzione. Rispetto alla questione delle pene alternative, abbiamo il dovere non soltanto di convertire il decreto, ma di renderlo operativo, quindi di aver chiaro cosa occorre fare perché questo decreto non rimanga lettera morta. Questo va detto con chiarezza: perché il sistema delle pene alternative sia efficace, c'è bisogno di SERT funzionanti e di comunità esistenti, perché i ragazzi sottoposti a pene alternative non hanno dove andare, non potendo tornare a casa propria, e oggi nei territori non esistono comunità o non sono funzionanti, e quelle che ci sono versano in gravi difficoltà. Abbiamo di fronte l'appuntamento, nei prossimi mesi, della revisione del Titolo V della Costituzione. Anche su questi temi, sulle politiche sociali, sulle politiche sanitarie, sull'integrazione di queste con le politiche della giustizia, serve che ragioniamo per ritrovare, pur all'interno di competenze importanti delle Regioni, quel dato generale che possa permettere di superare le grandi disuguaglianze che si registrano anche rispetto al tema della lotta alle dipendenze, in termini di prevenzione ma anche in termini di accoglienza e di applicazione di questo decreto. Non c'è solo un tema legato ai livelli essenziali di assistenza (LEA), ma anche in merito alla norma importante prevista come pena alternativa, cioè l'avviamento a lavori di pubblica utilità, c'è la necessità di rafforzare, insieme ai SERT, anche i servizi della giustizia, che si occupano, all'interno della giustizia minorile, dell'uscita dal carcere e della consegna ad un percorso individuale di reinserimento. Il tema delle comunità è fondamentale, perché ce ne sono poche. Ne abbiamo ragionato già in relazione agli OPG: quella legge prevede che ogni persona che può essere dimessa dagli OPG deve rientrare in un servizio vicino al proprio territorio. Oggi esistono poche comunità sparse per l'Italia. Penso ad esempio ad un giovane, diciamo di Arezzo, che entra in carcere e che come pena alternativa, anziché entrare in un servizio vicino a casa propria, magari con la famiglia vicina (che deve essere accompagnata, ma anche responsabilizzata, insieme a tutta la sua comunità, rispetto al percorso riabilitativo del ragazzo), magari va a finire a Trento. Occorre che il tema delle comunità e della diffusione dei servizi sia un elemento dirimente. Lo dico al Governo e a tutti i colleghi. Non solo serve un ragionamento complessivo di riforma della legge sulle tossicodipendenze, ma serve una rete dei servizi, un'integrazione delle politiche, fatte di formazione (quindi di rapporto con la scuola). Non ci possono più essere iniziative e progetti temporanei: la questione della prevenzione, dell'informazione e della rete di servizi deve essere un assillo per noi. Altrimenti, saremmo noi i primi a sapere che approviamo un provvedimento importante per poi delegare a qualcun altro la responsabilità. Qualcuno diceva: le Regioni facciano la loro parte. Le Regioni devono fare la loro parte, ma il Parlamento e il Governo devono fare altrettanto. Infatti, i tagli assurdi, davvero colpevoli, di questi anni sulle politiche sociali e sanitarie hanno messo in ginocchio le Regioni e gli enti locali, nonché la scuola. Non bisogna quindi individuare dei colpevoli, ma avere chiari gli errori compiuti, che ci hanno condotto fin qui, per avere altrettanto chiaro cosa fare. Insisto che il tema della rete territoriale, dei servizi e delle politiche integrate è il tema fondamentale, non solo per applicare questo decreto, ma per far sì che questo fenomeno, che in qualche modo condanna una parte importante dell'Italia, le nostre giovani generazioni, venga affrontato con una politica concreta che impegni tutti in termini di prevenzione.
2014-05-15	M5S	BlundoRosettaEnza	Signor Presidente, onorevoli colleghi, oggi quest'Assemblea è costretta, per l'ennesima volta, a discutere di un provvedimento con il quale si tenta frettolosamente di porre rimedio ad una delle tante emergenze presenti nel comparto scuola: l'annullamento da parte di molti tribunali amministrativi regionali dell'intera procedura concorsuale, indetta su base regionale, per il reclutamento di 2.386 dirigenti scolastici.
2014-05-15	M5S	MontevecchiMichela	L'emendamento presentato dalla relatrice ha inteso rinnovare le procedure concorsuali, disponendo - nel segno dell'«indeterminato» e del «vago», caro ai romantici - una «quota dei posti», una sorta di corsia preferenziale, cioè, per tre diverse categorie. Il punto è che tali categorie, di fatto, vengono assimilate e poste sullo stesso piano, senza distinzioni. Ma quali sono queste tre categorie? Si tratta delle seguenti: 1) soggetti già vincitori, ovvero utilmente collocati nelle graduatorie di concorso successivamente annullate in sede giurisdizionale; 2) coloro che hanno un contenzioso pendente legato al precedente concorso per dirigente scolastico bandito nel 2004 (qui un'ulteriore riformulazione dell'emendamento ha distinto, anche tra questi, un'ulteriore categoria e quindi faccio un aggiornamento della dichiarazione di voto in itinere ); 3) coloro che hanno avuto la conferma degli incarichi di presidenza dopo aver maturato un'esperienza superiore a tre anni. Come Movimento 5 Stelle, in Commissione abbiamo cercato di immettere dei distinguo, quantitativi e, dunque, qualitativi, all'interno di tali categorie, cercando di contrapporre a un contenitore indistinto e onnicomprensivo un criterio di maggiore trasparenza ed equità, a principiare dall'emanazione del nuovo bando previsto. Tutto ciò nel rispetto del principio del buon andamento ed imparzialità che noi tutti auspichiamo per il regolare svolgimento del reclutamento dei dirigenti scolastici dopo anni di irregolarità e ricorsi ai tribunali amministrativi regionali che si sono susseguiti per l'accertamento di illegittimi comportamenti. Allo stesso modo, abbiamo cercato di operare circa lo stato di totale incertezza che grava sui servizi di pulizia e ausiliari destinati alle scuole. Si tratta del secondo aspetto relativo a questo provvedimento, di cui all'articolo 2. Il problema è sorto in merito alle esternalizzazioni dei servizi di pulizia nelle istituzioni scolastiche, che ha portato ad adottare, anche attraverso la stipula di convenzioni con la Consip, soluzioni tanto complesse, quanto inefficaci, come ci è stato più volte ribadito nelle audizioni fatte in Commissione. Non solo, infatti, non si sono raggiunti gli obiettivi previsti in termini di maggiore efficienza e di economia di gestione, ma, in conseguenza della situazione venutasi a determinare, sono stati esternalizzati i contratti al solo scopo di ridurre gli organici del personale ATA e dei collaboratori scolastici, appaltando al massimo ribasso le pulizie a cooperative che retribuiscono a ore e con salari irrisori i propri dipendenti. Ditemi se questo è giusto da parte di uno Stato. Il dato essenziale, però, è che le esternalizzazioni non hanno prodotto alcun risparmio: comporta infatti maggiori oneri l'appalto, spesso, o quasi sempre, finalizzato a produrre utili d'impresa per le solite cooperative legate alle obsolete dinamiche del sistema dei partiti rispetto all'assunzione tempo indeterminato del personale e dei collaboratori scolastici necessari per far funzionare il servizio. Gli unici risultati raggiunti, su questo fronte, sono stati lo sperpero delle risorse pubbliche e l'aumento della precarizzazione, sia per il personale ATA sia per i lavoratori socialmente utili, che avrebbero dovuto essere stabilizzati in loro vece. Si è scelta pertanto, a questo punto, la via di un'intermediazione particolarmente costosa e che, come ho già detto, ha prodotto criticità e inefficienza. Senza questa intermediazione si sarebbero risparmiati circa 74 milioni di euro all'anno fino al 2010, 27 milioni all'incirca nel 2012 e 61 milioni nel 2013. Da una nota del MIUR risalente al gennaio del 2005, si ricava che per i circa 14.000 ex lavoratori socialmente utili, allora impiegati nella scuola, lo Stato spendeva circa 400 milioni di euro l'anno. Tuttavia, a fronte di uno stipendio per lavoratore, computato su 35 ore lavorative settimanali, pari a 800 euro mensili, le ditte ricevevano un contributo di stabilizzazione pari a 2.000 euro. Come Movimento 5 Stelle, noi ci siamo battuti con forza, in entrambi i rami del Parlamento, affinché fosse eliminato il ricorso ai servizi esterni in favore di assunzioni dirette dei collaboratori scolastici precari che garantiscono le stesse mansioni a parità di costi, ma che, soprattutto, sarebbero stabilizzati e impiegati a condizioni economico-contrattuali più vantaggiose per il lavoratore rispetto a quelle che avrebbe con una ditta esterna. Per tutte queste ragioni, per non voler essere accusati domani di voler porre degli ostacoli al regolare svolgimento del servizio scolastico, ma per marcare il nostro disappunto e la nostra insoddisfazione per questo provvedimento, il Gruppo del Movimento 5 Stelle esprimerà un voto di astensione.
2014-05-15	M5S	MontevecchiMichela	Signora Presidente, la conversione del decreto-legge oggi in esame intende porre rimedio a due emergenze - per taluni aspetti «paradossali», -che riguardano altrettanti snodi significativi nell'ambito dell'universo della scuola. Si tratta di due emergenze molto diverse tra loro che non solo, di proroga in proroga, si trascinano da tempo e rischiano di avere ripercussioni sul regolare svolgimento dell'anno scolastico avviato ormai alla fine, ma che hanno un denominatore comune per ciò che concerne il «reclutamento»: un aspetto che sempre più, nel ventaglio delle sue implicazioni, a fronte dei problemi sempre risorgenti che coinvolgono il corpo docente, i dirigenti scolastici o il personale tecnico e amministrativo, appare come «il» problema della scuola. Come è già emerso nel dibattito, si tratta di due questioni particolarmente spinose, cui non è facile offrire una risposta esaustiva, che tuttavia dimostra, una volta di più, l'approssimazione e talvolta l'indulgenza con cui si è costretti ad affrontare i problemi dell'istruzione, prova ulteriore che talvolta la ragione indebolisce ciò che protegge. La prima questione posta in campo, relativa all'articolo 1, concerne l'annullamento della procedura concorsuale su base regionale che, indetta per complessivi...
2014-05-15	M5S	SerraManuela	Le storture prodotte dal concorso in questione, al vaglio dei tribunali amministrativi regionali, sono molteplici e di diversa natura, come l'esclusione di svariati docenti dalle prove, la cancellazione, a pochi giorni dalla prova iniziale, di 975 domande su 5.500 pubblicate dal MIUR, la somministrazione di test non corretti, in proporzioni che si aggirano attorno al 40 per cento, la scelta di buste semitrasparenti contenenti i dati dei candidati, fino ad arrivare alla scelta sibillina dei componenti delle commissioni con incompatibilità di ruolo. L'intervento del Governo mira a scongiurare l'interruzione del servizio da parte dei dirigenti nelle sedi loro assegnate e a far salvi gli effetti degli atti messi in essere nell'esercizio delle loro funzioni; un provvedimento ridicolo, se si considera che nel prossimo mese di giugno il Consiglio di Stato potrebbe disporre il rinnovo della procedura nazionale. Insomma, il decreto-legge in esame interviene per rimediare all'ennesimo guazzabuglio ai danni della scuola. Ricordiamo la vicenda della restituzione dei famosi 150 euro da parte degli insegnanti a causa dell'errore operato dal MIUR e dal MEF. Anche oggi, come allora, ci si ritrova a dover rappezzare uno strappo importante attraverso un esile filamento di seta. Si adotta, in buona sostanza, la tecnica del taglia e cuci che si limita a dare una parvenza di regolarità là dove manca. Occorre giungere alla revisione delle modalità di reclutamento dei dirigenti e di tutto il personale scolastico. Sarebbe necessario valutare scrupolosamente l'attitudine e le qualità umane indispensabili che gli operatori della scuola devono possedere, al fine di compiere al meglio le mansioni che sono chiamati a svolgere. La scuola è la culla della società e chi si pone come insegnante, educatore o dirigente deve essere all'altezza dell'onere senza dubbi di sorta. Per ciò che riguarda i servizi di pulizia nelle scuole e il loro regolare adempimento, è necessario mettere in luce che nelle Regioni dove sono attive le convenzioni Consip sono state riscontrate molteplici criticità sia sotto il profilo occupazionale del personale delle imprese di pulizia, sia in ordine alla qualità dei servizi erogati, nonché in ordine al bilancio dello Stato. Sembra ormai chiaro che la politica legata alle convenzioni Consip non faccia altro che accentuare la precarietà, sia per i lavoratori socialmente utili, sia per il personale ATA. Si deve riconsiderare una volta per tutte, che il meccanismo basato sulle procedure di esternalizzazione, nonché la necessità di potenziare l'organico del personale collaboratore scolastico devono essere una garanzia per la funzionalità del servizio conferito. La scuola, in buona sostanza, deve tornare ad essere un centro di riferimento e un punto d'approdo stabile per la società di oggi e di domani.
2014-05-15	M5S	SerraManuela	Signor Presidente, l'epilogo del concorso per dirigenti scolastici rappresenta l'ulteriore testimonianza di quali e quanti siano i problemi che affliggono il mondo della scuola che, lungi dallo svolgere un ruolo di garanzia sociale, è diventato il simbolo della precarietà. Il decreto emanato dal Consiglio dei ministri è nella sostanza finalizzato a mantenere in servizio, fino alla fine dell'anno scolastico, i 112 vincitori della selezione avvenuta in Toscana. Si tratta, a ogni buon conto, di un tentativo di rimediare, attraverso un palliativo, alle vicende inerenti alla procedura concorsuale per 2.386 posti da dirigente scolastico, bandita nel luglio 2011.
2014-05-15	PD	PezzopaneStefania	Davvero importante per la mia Regione e per le altre dove si erano creati questi problemi andare ad affrontarli. Ringrazio quindi il presidente della Commissione Marcucci per la sua attenzione, la sua competenza e capacità di ascolto, e la relatrice Puglisi che, recependo le ragioni degli emendamenti, ha saputo produrre con qualità estrema una sintesi eccellente. Ora però il Governo dia seguito ad ogni componente del decreto e verifichi anche quanto richiesto nell'ordine del giorno proposto ed approvato in Commissione. I problemi aperti nel mondo della scuola sono numerosi e spesso si tratta di vere e proprie cancrene, che si trascinano da anni con allucinanti contenziosi giurisdizionali che non poche volte (e quanto trattato nel decreto è uno di questi casi) rischiano di bloccare l'attività nelle scuole d'Italia.
2014-05-15	PD	PezzopaneStefania	In realtà si interviene su due questioni che in questi anni hanno determinato gravi incertezze e disagi con ripercussioni sulla didattica, sul rapporto con gli studenti e le famiglie. Complessivamente, si comincia ad intravedere un cambio di rotta e quindi una grande speranza. Chi ha a che vedere con la quotidianità del mondo della scuola, non può non essersi interessato a questi problemi, che turbano la vita delle nostre comunità scolastiche. I due problemi vengono finalmente affrontati seriamente. Su questi problemi ho proposto interrogazioni e, assieme al collega Tomaselli ed altri, emendamenti al testo, con forti sollecitazioni dal mio territorio, l'Abruzzo, dove nel precariato, servizi e pulizie, operano oltre 800 persone e alcune decine sono i dirigenti scolastici coinvolti dal concorso del 2004.
2014-05-15	PD	PezzopaneStefania	La vicenda dei dirigenti scolastici è una telenovela inquietante che rischia di non garantire l'esercizio dirigenziale nelle scuole italiane. Sappiamo tutti cosa avviene in una scuola con direzione debole o addirittura assente. Il caos è stato determinato dall'annullamento giurisdizionale della procedura concorsuale per il contingente di dirigenti scolastici.
2014-05-15	PD	PezzopaneStefania	Signor Presidente, onorevoli colleghi, c'è forse qualcosa di più strategico per un Paese della formazione dei suoi cittadini? Secondo me non c'è, e investire nella scuola significa rafforzare il futuro di un Paese; significa guardare oltre, per una volta. È per questo che ho accolto con molto favore, come un segno e un simbolo di visione di futuro l'attenzione riposta dal Governo al tema del diritto allo studio.
2014-05-15	PD	PuglisiFrancesca	Ma non è l'unica Regione in cui abbiamo problemi. Il TAR dell'Abruzzo ha disposto l'annullamento della graduatoria dei vincitori, ma finora il Consiglio di Stato ha sospeso la sentenza. In Lombardia, dopo la pubblicazione della graduatoria dei vincitori, il Consiglio di Stato ha disposto con sentenza la ricorrezione degli elaborati ad opera di una nuova commissione esaminatrice e ha approvato una nuova graduatoria. Il TAR del Molise ha sospeso la procedura concorsuale nella fase conclusiva, ma l'amministrazione ha proposto appello al Consiglio di Stato. Il TAR ha invece respinto i ricorsi amministrativi in Calabria e Campania. Non solo, ad oggi sono ancora aperti diversi contenziosi in diverse Regioni che si trascinano dal precedente concorso del 2004. È per questo che nel decreto-legge n. 104 del 2013, «l'istruzione riparte», avevamo deciso di riformare le modalità di reclutamento dei dirigenti scolastici, passando al corso concorso nazionale, non più dunque su base regionale, presso la Scuola della pubblica amministrazione.
2014-05-28	PD	CorsiniPaolo	Signor Presidente, questa mattina si sono svolte nella mia città, a Brescia, le manifestazioni per la ricorrenza del quarantesimo anniversario della strage di piazza della Loggia, che ha provocato 8 morti e 102 feriti. Si è trattato di uno dei passaggi più drammatici della strategia della tensione che si inaugura con l'attentato di piazza Fontana nel 1969. La mia città, le sue istituzioni, l'Associazione dei familiari dei caduti della strage ed il mondo della scuola e dell'educazione hanno lavorato in questi anni per tener viva, alimentare ed attribuire linfa alla memoria: ad una memoria pubblica che si ricongiunga alla tragedia del ricordo personale. Ebbene, quest'anno le manifestazioni si svolgono sotto un segno nuovo, direi spes contra spem. Se in passato abbiamo celebrato la memoria divisa dalle confliggenti interpretazioni che sono state date della categoria del valore dell'antifascismo (abbiamo conosciuto in piazza la memoria assediata e in più di un'occasione, tra la fine degli anni Settanta e i primi anni Ottanta, le manifestazioni si sono concluse con l'intervento della Polizia, a motivo del contrasto delle forze dei movimenti in campo), se abbiamo conosciuto, nel corso degli anni Ottanta, la memoria offesa da una giustizia che non è stata tale e da inchieste che non hanno portato all'individuazione di alcun responsabile, alcun mandante ed esecutore, quest'anno la città vive la dimensione della speranza. Infatti, la recente sentenza della Corte di cassazione ha sostanzialmente riaperto la possibilità di approdare ad una verità: alla verità. Quella verità senza la quale i morti muoiono due volte. Mi pare allora che questa speranza possa essere sostanziata da tre verità: quelle verità storico-politiche che ormai sono avvicinate - questo è il nostro auspicio - dalla verità giudiziaria. La prima: la strage di piazza della Loggia è il frutto di un micidiale attacco coperto e mirato portato alle organizzazioni sindacali ed al Comitato unitario antifascista che il 28 maggio 1974 aveva promosso una manifestazione contro lo sviluppo di attentati portati al consesso democratico e alle sue regole. C'è una seconda verità: è ormai appurato, non soltanto in sede storico-politica, ma dal cumulo delle evidenze giudiziarie (al di là di quello che il giudice Zorzi ha definito una sorta di ipergarantismo modernista), che la strage di piazza della Loggia è il frutto della cospirazione e dell'iniziativa di organizzazioni radicali che appartengono al neofascismo estremo dell'area veneto-milanese. Si tratta della stessa matrice della strage di piazza Fontana: organizzazioni neofasciste criminali, in collaborazione con apparati dello Stato, che sarebbe improprio definire deviati. Infatti, questi apparati, lungi dal manifestare fedeltà alla Costituzione, cospiravano per produrre un processo di destabilizzazione antidemocratica nel nostro Paese. Ebbene, ormai questa verità è appurata. Infine, la speranza. Credo che siamo alla vigilia di un momento nel quale possiamo rovesciare l'affermazione di Pier Paolo Pasolini, il quale, come è noto, scriveva sul «Corriere della Sera»: «Io so. Ma non ho le prove». Alla luce della sentenza della Corte di cassazione possiamo dire che adesso abbiamo le prove e forse siamo sul punto di sapere. Quando sapremo, le lacrime finalmente saranno asciugate e i morti potranno riposare in pace.
2014-05-28	PD	DeBiasiEmiliaGrazia	Penso a tutto il mondo del volontariato, a cui credo vada più che un ringraziamento, perché è cosa diversa dal no profit; è cosa diversa dai sistemi di gestione: il volontariato è donare il proprio tempo, le proprie capacità, una parte della propria vita per l'altro, senza avere niente in cambio. Ancora, penso alle donazioni: certamente alle donazioni degli organi, ma anche alla donazione del sangue. Penso alle frontiere tecnologiche della riproduzione che ci propongono donazioni importanti che - questo va detto, ed è una cosa di cui penso tutti dobbiamo andare molto fieri - nella legislazione italiana sono legate alla gratuità: non c'è mercato degli organi; non c'è o non dovrebbe esserci il mercato degli organi o non dovrebbe esserci il mercato del sangue; non c'è o non dovrebbe esserci il mercato della riproduzione. Questa caratteristica tutta italiana credo vada preservata ed enfatizzata nel Giorno del dono, proprio perché abbiamo bisogno di superare quella precarietà, quella provvisorietà, quel transito, quel passaggio, quell'individualismo solitario a cui siamo, purtroppo, troppo spesso condannati nella dimensione sociale e nella dimensione scolastica o del lavoro. Fermarsi per un giorno a riflettere dunque è un atto di responsabilità. Il significato originario, etimologico del termine responsabilità è collegato al verbo respondere, cioè farsi garanti del futuro. Allora, vedete che il dono assume un'altra dimensione e il Giorno del dono assume una dimensione etica e una valenza a tutto tondo. Penso, come ultimo punto, al coinvolgimento delle scuole in questa giornata. Concordo con i colleghi che lo hanno detto: se sono vuote celebrazioni non servono a niente. Ma se la riflessione si lega al lavoro scolastico, al sapere, alla crescita delle virtù civili, allora diventa un ambito di apertura della scuola alla società, di apertura delle menti degli studenti e degli insegnanti, e segnala finalmente quel passaggio da istruzione a educazione. Può esistere una pedagogia del dono? Io credo di sì, e questa pedagogia può concorrere alla formazione del cittadino. Voglio dirlo chiaramente, con affetto, alla collega Bisinella: non tutto è denaro. Non è che in queste giornate si devono organizzare le feste della salamella del dono. Si può anche volare un po' più alto. Pensare non costa niente economicamente, ma costa una grande fatica interiore: quella della libertà.
2014-06-17	PD	OrruPamelaGiacomaGiovanna	La relazione rimanda al ruolo chiave svolto dall'Agenzia nazionale, istituita nel 2010 con legge 31 marzo 2010, n. 50, di conversione del decreto-legge 4 febbraio 2010, n. 4. La stessa Commissione ha sottolineato l'urgenza di un'azione di restyling dell'impianto normativo complessivo, sottolineando che ad un numero sempre maggiore di beni sottratti alla criminalità di tipo mafioso, non sempre corrisponde un'adeguata gestione dei beni stessi, nonostante lo sforzo ormai più che consolidato, delle associazioni di volontariato nel recupero dei beni e nella loro valorizzazione a livello sociale come simbolo di legalità e di rinascita civile. Tuttavia, non va dimenticato che il problema ha una valenza ancora più pregnante da un punto di vista economico e che ad oggi risulta che su dieci aziende confiscate nove falliscono. Pertanto, è necessario che tali imprese siano messe in grado di confrontarsi con il mercato e che abbiano gli strumenti per poter diventare «produttive» al pari di qualunque altra azienda economica sana, capace di creare lavoro e sviluppo. Perché ciò avvenga è necessario che le aziende confiscate godano di adeguata pubblicità legale e commerciale al fine di poter essere visibili a quelle realtà intenzionate a rilevarle ed in grado di reimmetterle nel tessuto produttivo e, a tal scopo, potrebbe essere funzionale istituire un albo dei beni confiscati puntualmente aggiornato. Ritengo che non sia sufficiente il censimento operato dalla stessa Agenzia, il quale rileva il valore di quasi 13.000 beni confiscati alle mafie in Italia (per l'esattezza 12.946, di cui 11.238 immobili e 1.708 aziende), un valore importante pressoché pari ad una manovra finanziaria. Per far sì che tali aziende diventino effettivamente produttive è necessario che queste agiscano e siano gestite con reali criteri manageriali. Lo sostengono il procuratore Gratteri, lo asserisce Libera, lo ripetono da tempo le associazioni di categoria ed imprenditoriali. È necessario che l'amministratore giudiziario di un'azienda confiscata operi come un vero e proprio manager di una grande azienda con incarico monomandatario, con precise competenza tecniche e gestionali. È vero che con decreto legislativo n. 14 del 2010, è stato istituito l'Albo degli amministratori giudiziari, articolato in una sezione ordinaria ed in una sezione di esperti aziendali, al quale possono essere iscritti nella sezione ordinaria avvocati, dottori commercialisti ed esperti contabili e, nella sezione di esperti aziendali, coloro che abbiano svolto attività professionale di gestione di aziende o di crisi aziendali da almeno cinque anni. Ma è anche vero che tale albo è stato regolamentato solo nel 2014 - e precisamente a gennaio - entrando in vigore l'8 febbraio 2014. Tuttavia, non è sufficiente, seppur costituisce un primo importante riconoscimento in tal senso. Benché la stessa Commissione riconosca la necessità di «prevedere meccanismi di intervento per effettuare un'attività di check-up aziendale e verificare le possibilità di una prosecuzione dell'attività imprenditoriale con nuova compagine societaria», ritengo imprescindibile che l'amministratore stesso individuato dall'Agenzia abbia competenza in merito e possibilmente sia coadiuvato in questo da tecnici in grado di effettuare una valutazione sulla reale capacità commerciale delle aziende confiscate una volta rilevate da realtà sane. Proprio in questo senso deve essere riformata, così come previsto dalla Commissione la struttura, la dislocazione territoriale, la dotazione organica, le dinamiche operative dell'Agenzia, prevedendo contestualmente un unico organo giudicante con il quale l'Agenzia si rapporti. È dunque fondamentale un contatto continuo tra amministratore giudiziario e giudice delegato, che sia però univoco e diretto. Si tratta di un'interlocuzione, non solo necessaria, ma addirittura vitale, fra più protagonisti della procedura, difficilmente conciliabile con la presenza di coloro che rappresentano l'Agenzia in presidi territorialmente anche molto lontani dalla sede del bene confiscato. È importante ricordare che la proposta di risoluzione n. 1, di cui oggi discutiamo, sottolinea la necessità, per accelerare la destinazione dei beni confiscati, di una riforma compiuta dell'Agenzia nazionale, «dotandola di professionalità con competenze economiche e gestionali; concentrando i suoi compiti nella fase successiva alla confisca definitiva; demandandole funzioni di ausilio all'autorità giudiziaria durante il procedimento; riorganizzandone la struttura anche con la dotazione di uno strumento di indirizzo che coinvolga, a titolo gratuito, tutti i soggetti potenzialmente interessati alla destinazione dei beni; favorendo, in tal modo, l'utilizzo immediato ad uso sociale dei beni sin dalla fase del sequestro». È da sottolineare, altresì, che nella relazione si riconosce, al fine di colpire i patrimoni della criminalità, l'imprescindibile esigenza di articolare all'interno di una visione unitaria le due fasi dell'azione di contrasto, ossia l'aggressione ai patrimoni e la destinazione dei patrimoni confiscati alla criminalità per un loro riutilizzo in favore della collettività, ed è questa la fase oggi a cura dell'Agenzia nazionale. Va ricordato che le due ultime leggi di stabilità hanno apportato consistenti modifiche, sia in termini di competenza dell'Agenzia (legge di stabilità 2013) sia per quanto riguarda il tema dei creditori ritenuti in buona fede (legge di stabilità 2014). Pertanto, tutta la materia dei sequestri e delle confische è in continuo divenire e le norme si sovrappongono. In effetti, al momento la normativa vigente non offre strumenti di effettivo coordinamento della fase dell'aggressione con quella della destinazione dei beni sequestrati e confiscati. La relazione mette in evidenza, altresì, che nel caso in cui il bene confiscato sia un bene aziendale e abbia possibilità di rimanere sul mercato, la norma prevede anche la possibilità che sia assegnato a titolo gratuito a cooperative di lavoratori. Questo diventa un punto dirimente, soprattutto in quei territori a più alta densità di disoccupazione endemica. Il legislatore con questa previsione ha voluto privilegiare la redditività sociale, intesa come concreta possibilità di occupazione, a favore di cooperative di lavoratori, ritenendo il fatto in sé un'utilità per lo Stato. In questo senso acquista particolare rilevanza la previsione inserita nella proposta di risoluzione presentata con riferimento alla necessità di strumenti normativi più adeguati e rispondenti alle esigenze attuali al fine di rendere «più efficiente la gestione dei beni sequestrati (...) e per rendere più celere la loro destinazione dopo la confisca». Inoltre, sempre nella proposta di risoluzione si evidenzia che: «La incertezza sui tempi del procedimento e sulla concreta possibilità di prosecuzione dell'azienda, si ripercuote sul mantenimento dei livelli occupazionali e priva i lavoratori di tutela; peraltro il mutamento dei soggetti che seguono l'amministrazione (a partire dal sequestro fino alla confisca definitiva) può intralciare la realizzazione di un piano industriale di medio periodo, unico strumento che può consentire la sopravvivenza e lo sviluppo dell'impresa». Se la relazione giustamente sottolinea la necessità di prevedere forme di tutela dei terzi creditori, atteso che per l'attuale legislazione i creditori in buona fede saranno soddisfatti con il ricavato della vendita dei beni confiscati, analoghe forme di tutela dovranno essere predisposte per i lavoratori. In tal senso è molto significativa la previsione contenuta nella proposta di risoluzione, relativa alla creazione di un fondo di rotazione alimentato con parte delle somme ora destinate al Fondo unico giustizia, per rendere fruibili gli immobili e per favorire i lavoratori delle aziende sequestrate. Non possiamo dimenticare che tutto quanto segue e precede si radica sull'esperienza di questi anni nella gestione dei beni confiscati e nella normativa ad essa collegata via via prodotta. L'esperienza, in questo senso, dunque ha fatto e fa scuola. Accanto ad esempi negativi di aziende rivelatesi prestanome nelle operazioni che l'Agenzia stava effettuando per far riacquisire l'azienda e rimetterla sul mercato, numerosi sono i casi virtuosi di riutilizzo ed un esempio importante è costituito da un'azienda della mia Provincia, Trapani, la Calcestruzzi Ericina Libera. Vorrei sottolineare che nel 2012 solo la Sicilia deteneva il 37 per cento delle imprese sottratte alla criminalità su tutto il territorio nazionale (561 su 1.516). È qui che vorrei rappresentare il caso di specie che afferisce ad un'altra azienda sempre della mia Provincia, Trapani, di cui ho conoscenza diretta e per la quale sono intervenuta diverse volte in quest'Aula. Si tratta della Gruppo 6 GDO srl, con sede in Castelvetrano, azienda in amministrazione giudiziaria dal 2008 che operava nell'ambito della grande distribuzione gestendo direttamente e indirettamente, tramite società collegate e controllate, ovvero avendo concesso a terzi in regime di affitto di un ramo d'azienda, la somministrazione affiliazione e conduzione di supermercati e discount, in Provincia di Trapani, Agrigento ed in parte di Palermo. A seguito del provvedimento di confisca (giusta la sentenza della Suprema corte di cassazione dell'ottobre 2013), tutte le quote societarie sono state trasferite all'Agenzia nazionale per l'amministrazione e la destinazione dei beni sequestrati e confiscati alla criminalità organizzata; di conseguenza, in data 20 dicembre 2013, era stato sottoscritto presso l'Ufficio provinciale del lavoro di Trapani il verbale che prevedeva l'estensione della cassa integrazione guadagni straordinaria... PRESIDENTE. Senatrice Orrù, dovrebbe concludere il suo intervento. ORRU' (PD). Signora Presidente, chiedo di poter allegare la parte restante del mio intervento al Resoconto della seduta. PRESIDENTE. La Presidenza l'autorizza in tal senso. ORRU' (PD). Prima, però, vorrei svolgere alcune osservazioni conclusive. Si rende necessario predisporre correttivi per migliorare efficienza, tempestività e garanzie del procedimento e addirittura, sulla base dei dati statistici sulle pendenze, istituire sezioni specializzate distaccate tra cui proprio presso il tribunale di Trapani, così come proposto dalla Commissione. In conclusione, auspico che il Gruppo 6 GDO non sia una di quelle aziende che va ad incrementare la percentuale delle realtà confiscate che falliscono e che vi siano ancora i margini affinché tale società possa piuttosto diventare caso di specie che confuta il dato che nove aziende su dieci di quelle confiscate non hanno la possibilità di reimmettersi virtuosamente sul mercato e sgombrare definitivamente il campo dall'idea - pericolosissima - che la criminalità organizzata sia in grado di offrire posti di lavoro mentre lo Stato fatica al tutelare questo diritto.
2014-06-18	PD	FerraraElena	Lo possiamo fare in una logica di sostenibilità, di innovazione e di qualità. Un nuovo modello agricolo, una più equa distribuzione delle risorse, un'attenzione più concreta alla qualità delle produzioni sono obiettivi possibili. E se proprio l'Italia, il Paese del cibo per eccellenza, la culla della dieta mediterranea (di cui si è parlato poc'anzi), chiamata a organizzare l'appuntamento sull'alimentazione più importante della storia moderna, noi tutti dobbiamo essere responsabilmente preparati. Come? Lo ha indicato in questi giorni lo stesso Presidente del Consiglio: «Per investire sul food dobbiamo ricostruire l'identità italiana». Per farlo non basta parlare di quanto è buono il made in Italy, serve maggiore consapevolezza della straordinaria varietà, tradizione, conformazione territoriale, produzione e lavorazione agroalimentare che il nostro Paese annovera. Unicità e patrimoni che devono - sottolineo: devono -contribuire alla nostra ripresa economica, essendo in grado di ingenerare opportunità turistiche, commerciali e industriali; possibilità che dobbiamo coltivare sostenendo ricerca e formazione. Incominciamo dalla scuola, attivando percorsi formativi sull'educazione al cibo in vista dell'Expo. Insegniamo ai nostri studenti il valore della sostenibilità, l'importanza di una distribuzione più equa delle produzioni, il rispetto delle risorse alimentari, la passione per l'agricoltura e l'allevamento, i benefici di un'alimentazione sana, le possibilità del riuso e le tante applicazioni del riciclo, la bellezza di conoscere la storia, cioè l'origine e la trasformazione dei prodotti che caratterizzano la nostra tradizione enogastronomica. Come per la cultura, anche per la promozione del cibo di qualità è necessario costruire una domanda consapevole. Conoscere significa mettere nelle mani del consumatore gli strumenti per valutare il prodotto e le produzioni. Sarà quindi maggiore la richiesta di informazioni e di trasparenza ai quali l'offerta dovrà rispondere. Una regola di mercato tanto semplice quanto efficace nella lotta alla contraffazione e a sostegno della tracciabilità. La Giornata mondiale dell'ambiente, che si celebra domani in tutto il mondo, ci insegna che gli sprechi sono sì un problema etico ed economico, ma anche un danno per l'ambiente: buttare il cibo vuol dire buttar via terreno, acqua ed energia. Eppure, secondo un sondaggio appena realizzato da Waste Watchers, solo quattro italiani su dieci ne sono consapevoli. È un problema culturale. È dall'impegno del singolo cittadino che dipende il conseguimento di grandi traguardi che le comunità internazionali si sono prefissati: per esempio, l'obiettivo della FAO e del World Food Programme è di ridurre del 50 per cento entro il 2020 l'attuale spreco di oltre un milione e 300.000 tonnellate di cibo commestibile. Non c'è bisogno di partire da zero: sono tanti i percorsi, nazionali e internazionali, che possono offrire uno stimolo prezioso e che possiamo tradurre nei nostri prossimi comportamenti quotidiani. Lo stesso Piano nazionale di prevenzione dello spreco alimentare prevede l'introduzione dell'educazione alimentare e ambientale tra le materie obbligatorie nelle scuole, una campagna di comunicazione nazionale su questi temi e regole più semplici per le donazioni di cibo invenduto. Secondo il Banco alimentare ogni anno in Italia vengono buttati via 12 miliardi e 300 milioni di euro di cibo consumabile. Le cose, per fortuna, stanno lentamente cambiando: circa un miliardo di euro in alimenti viene recuperato da supermercati e mense e ridistribuito a istituzioni di beneficenza. Anche in Europa ci sono esempi di buone prassi: come i due grandi frigoriferi collocati nel cortile di un condominio di Berlino, riforniti gratuitamente da supermercati e aziende che hanno merce prossima alla scadenza. Quindi solidarietà, ma anche tecnologia, come la sperimentazione - già in atto - di confezioni che cambiano colore man mano che si avvicina la data di scadenza, in modo da avvertire chi le ha in frigorifero. Inoltre, occorre promuovere comportamenti consapevoli: per esempio, non è detto che la frutta buona deve essere per forza bella, come è già stato sottolineato. In questi giorni il Presidente del Consiglio si è recato in Cina, nel mercato più importante dell'economia mondiale. Il vino italiano compre solo il 6 per cento delle importazioni: c'è quindi un margine di crescita incalcolabile per il nostro Paese e il futuro export. Tra meno di un anno moltissimi rappresentanti della Nazione che consuma più riso al mondo saranno in Italia per l'Expo. Avremo il mondo in casa, come diceva la collega Pignedoli. Ma come immaginiamo di rappresentare la nostra impareggiabile produzione risicola, la qualità dei nostri piatti e la bellezza delle nostre risaie, se neppure noi sappiamo distinguere l'arborio dal carnaroli? Il lavoro importantissimo che sta facendo il ministro Martina su questo settore è davvero notevole, ma va inquadrato in una cornice di carattere culturale. Anche per questo ringrazio ancora la collega Pignedoli e sostengo convintamente la mozione n. 262 (testo 2).
2014-06-24	LN	CentinaioGianMarco	Faccia vedere le relazioni sul rischio malattie che in Italia erano scomparse da anni. Si faccia spiegare da associazioni come Save the children che fine fanno i minori che arrivano in Italia. Se lo faccia spiegare. Monitori come vengono gestiti gli ospiti clandestini negli hotel. A Robbio, la settimana scorsa, 28 clandestini sono stati distribuiti negli hotel : nel giro di due giorni sono scomparsi tutti. Benissimo. Infine, spieghi ai suoi amici europei come mai un criminale in carcere si porta a casa 240 euro al mese. Il suo Governo, però, ci dice che non ci sono i soldi per le Forze dell'ordine, per la scuola o per le persone perbene che hanno bisogno, non per i criminali.
2014-06-24	PD	PuglisiFrancesca	La ricerca di base e la ricerca applicata sono le autostrade su cui deve correre l'innovazione, da cui si può attingere per rilanciare la competitività dell'industria italiana ed europea. Sì, siamo il Paese della «Grande bellezza», che dobbiamo saper trasformare anche in ricchezza, come il nuovo decreto sulla cultura e il turismo intende fare, ma siamo anche il Paese che ha fior di imprese della meccanica e del packaging, leader a livello mondiale, grazie proprio alla qualità dei propri ingegneri. Nei mille giorni del suo Governo, oltre a dover raggiungere gli obiettivi di convergenza europea, abbiamo il compito di raggiungere obiettivi di convergenza interna. Presidente, lei parla spesso di scuola: non smetta mai di farlo, anche durante il semestre europeo, perché se l'Europa non è solo norme prescrittive e cavilli, ma è il destino comune dei nostri figli e una comunità di valori, serve più scuola, più educazione, più mobilità europea per studenti e insegnanti. Molte recenti ricerche denunciano la forte denatalità, l'alta disoccupazione femminile, la povertà educativa dei bambini e delle bambine che sta attraversando l'Italia. L'Italia dei divari nasce a scuola: mentre in Emilia-Romagna, Toscana e in molte Regioni del Nord abbiamo già raggiunto il 33 per cento di copertura dei posti nido e abbiamo un tasso di occupazione femminile che ci mette in regola con l'Europa, in Calabria - il ministro Lanzetta lo sa - solo il 2,1 per cento dei bambini trova un posto al nido e, come conseguenza, il tasso di occupazione femminile è pari a quello del Pakistan. E così, senza asili e tempo pieno alla primaria gli studenti del Sud è come se avessero frequentato due anni in meno di scuola. Serve un nuovo piano nazionale di azione per assicurare a tutti, da Bolzano a Lampedusa, le stesse opportunità di apprendimento. Se l'istruzione, leva fondamentale per la crescita, l'inclusione, l'uguaglianza e la libertà, è uno dei valori fondanti l'Unione europea, non può essere considerata tra i costi e i vincoli del Patto di stabilità da rispettare. Deve essere considerata l'investimento più grande e più urgente che l'Unione assicura agli Stati membri per la costruzione di una vera cittadinanza europea. Il Governo ha affrontato di petto un'emergenza nazionale, l'edilizia scolastica, con un'iniezione di 2,5 miliardi per mettere in sicurezza le scuole ed edificarne di nuove che siano anche nuovi ambienti di apprendimento. Ma non saranno le riforme dall'alto ad ordinare agli insegnanti di rivoluzionare la didattica per dimezzare la dispersione scolastica ed alzare i livelli di apprendimento degli studenti italiani: è la loro professionalità che può farli diventare leader del cambiamento, abbandonando la lezione frontale e recuperando coinvolgimento e responsabilità del risultato. PRESIDENTE. Senatrice, la invito a concludere. PUGLISI (PD). Per questo, suggerivo di accorpare INDIRE e INVALSI in un unico istituto nazionale di valutazione per la valutazione e la ricerca educativa. Chiudo il mio intervento con un raffronto. Furono le maestre e i maestri con il loro lavoro incessante a fare davvero l'unità d'Italia, perché la mancanza di istruzione impediva agli italiani, più di ogni cosa, la partecipazione consapevole alla vita sociale e politica del nuovo Stato. PRESIDENTE. Concluda il suo intervento, per favore. Sono terminati i minuti a sua disposizione. Altrimenti sarò costretta a toglierle la parola. PUGLISI (PD). Sono quindi gli insegnanti oggi che possono riscrivere parole nuove e valori condivisi per l'Europa.
2014-06-25	M5S	MoroneseVilma	La nostra vicinanza a quelle popolazioni l'abbiamo testimoniata fin dal nostro arrivo in Parlamento, quando decidemmo di destinare la quota non utilizzata delle donazioni ricevute durante la nostra campagna elettorale per le politiche alla città di Mirandola, risultata la più colpita dal terremoto: una somma pari a circa 420.000 euro che appena un anno fa consegnammo proprio al sindaco e agli assessori di Mirandola per destinarla alla ricostruzione di una palestra nella scuola della frazione di Quarantoli.
2014-06-25	PD	ManasseroPatrizia	Abbiamo poi una migliore definizione dei poteri del Commissario, il presidente della Regione Emilia-Romagna Errani, che ha certificato un costo della ricostruzione pari al costo preventivato. Cominciamo, quindi, anche ad identificare un metodo, utile a fare scuola di buona ricostruzione emergenziale nei casi di calamità naturale. Il relatore parlava di «terre forti» capaci di reagire e ricostruire bene che sono un esempio.
2014-06-25	M5S	LucidiStefano	Investire nella cooperazione internazionale è un business in grado di fruttare lauti compensi, ma esiste anche l'altro lato della medaglia: chi comprende il vero senso della cooperazione e le radici della sua presenza riesce a far nascere scambi interculturali in grado di condizionare intere società, attraverso l'arricchimento reciproco. Cooperare è dunque portare alla luce ciò che non si conosce in merito a chi si desidera andare ad aiutare. Tale ricerca inizia innanzitutto dentro l'animo umano, vittima sempre più spesso di sensi di colpa e di prese di coscienza e dunque desideroso di apportare il proprio aiuto, come se volesse riscattarsi di danni che, individualmente, non ha mai compiuto in modo diretto. Con le nostre azioni quotidiane siamo complici indiretti, invece, di un sistema basato prioritariamente sullo sfruttamento di territori e persone, prevaricando su ogni umano diritto. Tutto ciò non potrà non avere effetti che si ritorceranno su chi compie tali malefatte, ma, per adesso, sembra che ci consoliamo con la cooperazione. La vera cooperazione dunque, dovrebbe essere esercitata qui, nel nostro Paese, attraverso una corretta informazione di ciò che realmente sta avvenendo nel mondo, ma anche promulgando leggi che sanzionano chi sfrutta i territori in difficoltà e che favoriscono il mercato di chi invece opera nel rispetto del diritto dell'uomo e dell' habitat che lo ospita. Altro aspetto fondamentale della cooperazione è imparare a conoscere la radice del problema, spesso troppo distante dal mero fatto di fronte al quale si trova il cooperante: saper cogliere tale radice infatti, significa estirpare il male all'origine, favorendo così uno sviluppo autonomo, in grado di camminare con le proprie gambe». Dice Stefano: «Spesso, in cuor mio, ho desiderato che i luoghi che mi ospitavano non avessero dovuto aver bisogno del mio supporto, proprio perché la mia presenza lì era l'apice di secoli di colonizzazione, sfruttamento e guerre causate dall'uomo bianco. Se cooperare significa operare insieme, perché deve essere soltanto unilaterale la cooperazione? Perché non ospitiamo i nostri fratelli africani, asiatici o di qualunque altra parte del mondo affinché possano istruirci sulla loro cultura e sulle loro tradizioni? Perché non lasciamo che loro vengano a fare cooperazione da noi? Forse perché riteniamo di non avere bisogno del loro aiuto? Eppure, quando la loro manodopera ci serve qui in Italia non esitiamo ad assumerli, magari nuovamente sottocosto, continuando il loro sfruttamento anche qui, nella nostra Nazione. Com'è strano dunque il mondo della cooperazione! Quando ero in Africa molte, troppe volte il mio arrivo era accolto nei villaggi come un salvatore in grado di risolvere ogni problema; questa etichetta non mi è mai piaciuta, poiché ho sempre operato per dare un contributo risolutivo, ma non salvifico. È bene infatti che ci sia l'apporto economico di chi dispone del denaro, ma è altrettanto importante che chi riceve l'aiuto si adoperi per realizzare la propria salvezza, contribuendo così alla realizzazione di un progetto comune, ottenuto cooperando. Infine, cosa di non poco conto, l'arricchimento col quale si ritorna in Europa dopo anni di cooperazione è a dir poco smisurato: paradossalmente infatti, si scopre che ciò che si è dato, è ben poca cosa in relazione a ciò che si è ricevuto». Questo mi scrive Stefano. Partendo da queste considerazioni si può facilmente immaginare una cooperazione che sia veramente consapevole, ad esempio anche dei nostri atteggiamenti politici e industriali verso alcuni Paesi, e che non ponga gli sforzi della cooperazione in conflitto di interessi con altri; di questo, signor Vice Ministro abbiamo lungamente discusso in Commissione. Allo stesso tempo è importante la figura dei cooperanti relegati ancora ad un ruolo di volontari seppur inseriti in un contesto internazionale e in architetture burocratiche e remunerative che vanno ben oltre il concetto di volontariato. Ancora più in dettaglio mi è sembrato allora importante portare alla luce anche il lavoro di tante persone cooperanti che muovono in piccole realtà. Ecco allora un altro attivista, Mario, un medico ostetrico cooperante in Africa: «Essere una piccola associazione che opera nei Paesi del sud del mondo ha i suoi vantaggi: prima di tutto il contatto con la gente del posto, entrare in sintonia con loro ed essere accettati come fratelli diversi, che hanno avuto più fortuna, ma che sanno anche volgersi indietro ad aspettare chi fa fatica ad arrivare. E, proprio per questo, avere l'umiltà di chiedere di cosa si ha bisogno, non imporre dall'alto della propria capacità economica, ma condividere le scelte mirando solo ed esclusivamente alle reali necessità. Trovare la strada migliore per garantire la continuità dell'opera intrapresa; non il mordi e fuggi, non le cattedrali nel deserto delle grandi NGO internazionali, non le montagne di carte piene di buone intenzioni e di grafici su come realizzarle, ma semplice contributo fattivo, reale, di impatto immediato e in grado di migliorare da subito la qualità della vita. Fare scuola, insegnare a mantenere ciò che è stato realizzato, a riparare ciò che col tempo può rompersi, ad affrancarsi dall'essere dipendenti dal " musungu " con i soldi, che viene da lontano e lontano se ne ritorna. Il contatto umano che ricevi in questi luoghi non ha prezzo; e non ti senti importante, tutt'altro». Continua ancora Mario: «Una volta guarii un vecchio da una brutta infezione agli occhi e così tornò a vederci abbastanza da non essere di peso agli altri. Non mi disse grazie, mi disse: "Ringrazio Dio che ti ha mandato". Questo è il senso di fare cooperazione». Chiudo con una mia considerazione personale: anche sotto questi aspetti vorrei sottolineare l'importanza dell'aver collaborato insieme ai miei colleghi in Commissione alla redazione di questo testo su cui ci sentiamo di avere inciso in maniera efficace. Sottolineo, infine, l'importanza di aver inserito nel disegno di legge un intervento volto alla creazione di una maggior tutela del ruolo dei cooperanti.
2014-07-01	FI	FlorisEmilio	(ore 18,15) ( Segue FLORIS). Nel corso degli anni, grazie anche alla spinta dell'associazione del settore, si è fatta tanta strada per il riconoscimento dei diritti dei celiaci (legge quadro sulla celiachia, n.123 del 2005). Il Servizio sanitario nazionale prevede particolari forme di tutela per le persone affette da malattia celiaca: l'erogazione gratuita dei prodotti entro un tetto di spesa; la somministrazione di pasti privi di glutine a scuola e in ospedale e l'esenzione dal ticket. Oggi tutelare il celiaco significa offrire assistenza per migliorare la qualità della vita, ma soprattutto effettuare prevenzione e razionalizzazione della spesa sanitaria per un Servizio sanitario nazionale più efficiente. Per raggiungere questo obiettivo, è necessario fornire da una parte un'adeguata conoscenza degli alimenti che sono naturalmente privi di glutine e dei cibi agglutinati ma non contaminanti e, dall'altra, illustrare la legislazione sulla tracciabilità e la rintracciabilità delle etichette nutrizionali sicure, che rispettano le norme alimentari e la distribuzione ottimale dei prodotti per celiaci da parte delle farmacie e degli esercizi commerciali. Le mozioni sottolineano alcuni aspetti importanti nelle disposizioni europee, nazionali e regionali. L'Europa ha approvato due anni fa un regolamento - il 609/2013, cosiddetto FIC (Food information to consumers) - che abroga il precedente. Il Governo deve dunque agire per regolamentare in maniera chiara la normativa del settore. Ritengo utile in proposito che il registro nazionale degli alimenti, quale unica fonte per l'erogazione gratuita, sia mantenuto in essere, come ampiamente discusso ai tavoli tecnici del Ministero della salute. Nelle mozioni sono inoltre illustrate alcune norme regionali del 2007 che introducono limiti di spesa mensile diversi rispetto a quelli stabiliti dal decreto ministeriale del 4 maggio 2006 per la dispensazione dei prodotti senza glutine a carico del Servizio sanitario nazionale. Essendo le Regioni, per mezzo delle unità sanitarie locali, gli enti che erogano gratuitamente i buoni agli affetti da celiachia e disponendo queste in maniera differente il rilascio dei buoni stessi stiamo assistendo ad una grave discriminazione territoriale degli utenti. PRESIDENTE. Dovrebbe concludere, senatore Floris. FLORIS (FI-PdL XVII). Vedo che il tempo a mia disposizione è terminato. In conclusione, riteniamo che il Governo, in accoglimento della delibera di cui al regolamento comunitario, debba regolamentare maggiormente le terapie dietetiche per la comunità nazionale, facendosi carico di quella discriminazione che oggi è in corso da parte di alcune Regioni, per cui sul territorio nazionale c'è un sistema non uniforme, a macchia di leopardo. A questo proposito, chiedo al Governo il massimo dell'attenzione sulle mozioni che sono state presentate quest'oggi.
2014-07-15	LN	DivinaSergio	Ironia della sorte: la prima riforma non viene fatta dalla Lega, ma dalla Commissione, sempre bicamerale, presieduta da D'Alema, che dà alla luce nel 2001 la prima riforma del Titolo V della Parte II della Costituzione. Il Governo (Lega-Forza Italia, con Berlusconi) porta a compimento un progetto lasciato parzialmente incompiuto e dà il via nel 2005 alla riforma vera, definita anche devolution, perché la si fece a costituzione invariata, che peraltro era - se mi si consente - anche migliore di quella che stiamo varando noi. Infatti, toccava i due rami del Parlamento ed operava una riduzione sostanziale anche nella Camera. Però aveva un difetto, e cioè che era frutto di una certa coalizione, aveva il timbro di un Governo di centrodestra: all'epoca, ciò che faceva un Governo di centrodestra non poteva essere avallato dal centrosinistra così che succedendosi i Governi in quegli anni tutto quello che faceva un Governo il Governo successivo lo cancellava. Chi ne ha fatto le spese in modo inconcepibile è stata la scuola, l'istruzione che, nel corso di quattro legislature, ha visto quattro riforme tanto che la scuola italiana è finita nel caos. La riforma di cui parliamo oggi è una riforma che parte molto male. Se in passato si ragionava in termini di Commissioni bicamerali, di coinvolgimento, di partecipazione larga alla fase riformativa, questa riforma invece prende il via nelle stanze di una serie di partiti, tanto da essere nota anche con il nome di patto del Nazareno. Quindi, riforme che partono a due, ma le riforme che partono con soltanto due formazioni partono molto, molto male. La Lega Nord in questo momento come s'inserisce? S'inserisce con la forza dei numeri di cui dispone in Parlamento, ma su un testo già quasi preconfezionato, per cui s'inserisce a metà della partita. Cosa può fare? Può apportare solo qualche miglioramento, e di questo siamo relativamente soddisfatti. Ho sentito affermare in quest'Aula delle grosse imprecisioni. Si è cioè detto che le Commissioni avrebbero apportato dei correttivi. Ebbene, le Commissioni hanno collazionato 53 testi di disegni di legge costituzionale, uno dei quali recava anche la mia firma (l'ottavo fra i presentati) ed era molto parziale. E lo era perché, come nelle guerre contadine del Quattrocento, right or wrong, my country, le bandiere delle contee erano diverse ma sotto la frase era la stessa: giusto o sbagliato, combatto per la mia terra. Anch'io ho dovuto condurre la mia battaglia per la mia terra inserendo, contro la possibile arroganza di un Governo centralista, la difesa delle autonomie. E le autonomie speciali possono essere tutelate soltanto prevedendo che i relativi statuti, che sono leggi costituzionali, possano essere modificati soltanto previa un'intesa fra Stato e autonomie interessate. Questo è rimasto nel testo, ma non perché lo ha previsto la Commissione, bensì perché faceva parte dei 53 testi collazionati nella proposta che la Commissione ha portato all'esame di questa Aula. Abbiamo una grossa preoccupazione per il lessico che si sta utilizzando. Questa legislatura parte con un brutto termine, se ricordate bene, colleghi: rottamare. Bisogna cambiare, bisogna cambiare e a qualsiasi costo. Il nuovo va sempre bene, il vecchio no. Quasi si parlasse di un negozio di abbigliamento, i capi dell'anno precedente, al di là della loro bontà, devono essere sostituiti perché la moda impone che bisogna cambiare per cambiare. Noi ci chiamiamo senatori. Una volta il senior, il saggio, il sapiente, l'esperienza era considerata virtù, oggi - chissà come mai - è considerata un vizio capitale da spazzare via nel minor tempo possibile. Il termine «machismo» in passato si sposava molto con «fascismo». Adesso usiamo il termine «renzismo» che forse è ancora peggio di «machismo». Mi riferisco all'ostentazione di forza e di sicurezza: facciamo una riforma al mese; facciamo una riforma al giorno; diamo la scadenza; entro questo termine si devono fare queste cose; chi non condivide e le voci fuori dal coro sono spazzate via (abbiamo visto che fine ha fatto chi non condivideva in Commissione).
2014-07-15	M5S	CrimiVitoClaudio	Signora Presidente, colleghi, onorevoli cittadini, innanzitutto vorrei fare i miei complimenti alla Presidenza e, in particolare, al Presidente Grasso perché questa settimana finalmente da lunedì, addirittura alle ore 11 del mattino, una cosa straordinaria, siamo tutti in Aula per lavorare. A distanza di un anno e mezzo dall'insediamento finalmente è riuscito a mantenere la promessa che aveva rivolto ai cittadini all'inizio del suo mandato: far lavorare il Senato dal lunedì al venerdì con ampi spazi per le Commissioni. Ci sarebbe da chiedersi a cosa dobbiamo questo scatto di orgoglio di questa istituzione. Me lo chiedo e lo chiedo a tutti voi. Discutiamo oggi forse del reddito di cittadinanza? No! Discutiamo di aiuti alle piccole e medie imprese? No! Discutiamo di scuola, università, ricerca? No! Di prospettive per far uscire il Paese della crisi? No, niente di tutto questo. Oggi in Aula arriva la riforma della Parte II della Costituzione. Sentivamo davvero il bisogno di riformare la Costituzione.
2014-07-15	PD	DeBiasiEmiliaGrazia	Condivido tuttavia alcune preoccupazioni espresse dalla senatrice Dirindin e anche da altri colleghi nel dibattito complessivo di questo tempo sulla riforma del Titolo V della Parte II della Costituzione, della quale mi occupo da molti anni. Nella mia precedente vita, infatti, interessandomi di cultura e di scuola, ho avuto modo di affrontare l'importanza del Titolo V e della sua riforma. Quando è stata approvata la novella del Titolo V, la situazione del Paese e del bilancio pubblico erano assai diverse da quelle di oggi. E come solito, all'italiana, abbiamo varato una riforma senza verificarne nel tempo l'applicazione ed i limiti oggettivi rispetto ad un'istituzione relativamente recente, ossia le Regioni: vi è quindi una disparità inevitabile, data dalla storia e dalla sperimentazione delle loro nuove competenze.
2014-07-15	M5S	LezziBarbara	Questo perché l'unico scudo che avete nei nostri confronti è quello di andare a frignare nei talk show, nelle televisioni, nei TG o, come ha fatto poc'anzi il collega, dicendo che il Movimento dice sempre no, non fa niente, fa solo protesta e non proposte. Vi dovreste essere già annoiati a sentire sempre le solite cose. Comunque, nonostante quello che voi possiate pensare, non siamo affatto scoraggiati. Ci impegneremo sempre di più e faremo sapere sempre di più fuori, capillarmente, ostinatamente e cocciutamente quello che fate qui dentro. Tanto tra un po' arriverà una di legge stabilità lacrime e sangue; voi lo sapete, anche se non avete il coraggio di dirlo. Servono già i primi 20 miliardi per evitare la banca rotta, 20 miliardi per evitare quella clausola di salvaguardia che arriverà a gennaio, servono soldi per la cassa integrazione e per le missioni all'estero. Voi però non dite che non sapete che pesci prendere. Così come non dite che il giovane Renzi ha fatto finta davanti alle televisioni italiane di battere i pugni in Europa; in realtà non ha ottenuto neanche la flessibilità che è già nei trattati. Lui si è vantato, dicendo che avremo gli investimenti fuori dal tre per cento. Un tedesco gli ha però detto: «Bello, non ci sono spese buone o cattive. Regolati». Beh, lì il giovane Renzi probabilmente si gira, ma appena incontra una televisione italiana o scappa (che è meglio) a «Porta a Porta» e arriva in Italia dice che ha fatto tutto. Vedremo: mancano ormai pochissimi mesi. Noi riusciremo a far sapere agli italiani che siete voi a dire sempre no al reddito di cittadinanza perché la povertà deve rimanere un filo, la schiavitù elettorale, quella che vi dà il consenso nelle amministrazioni. È l'unica forma che avete per riuscire a mantenervi; se riusciste a rendere liberi gli italiani, non avreste quel 40 per cento e lo sapete bene. Riusciremo a far sapere che siete stati voi a dire no all'abolizione dell'IRAP per le piccole e medie imprese; altro che noi non vogliamo le riforme. Noi vogliamo tutte quelle riforme che sono ad appannaggio diretto e verificabile immediatamente a favore dei cittadini subito perché i cittadini - come abbiamo detto - non rincorrono il Governo per vedersi pseudoabolire le Province e il Senato; a loro non interessa questo. E quando si parla di efficacia ed efficienza dei Governi, Renzi e tutti coloro che vanno spesso in televisione a raggiungere il grande pubblico non dicono, che il vero problema sta nei decreti attuativi, Renzi aveva promesso che avrebbe risolto il pregresso, così come ha fatto con i debiti della pubblica amministrazione, quando invece non sta risolvendo né il pregresso né quello che ancora si accumula. L'Esecutivo odierno dal suo insediamento, quindi dal 22 febbraio, ha già accumulato ben 133 decreti attuativi ancora da emanare. Devono trovare attuazione, tra i molti provvedimenti, quelli sulla TASI, sull'abolizione delle Province, sul lavoro, sull'Expo di Milano, fino ad arrivare al bonus di 80 euro, che non è strutturale e che non prenderemo per sempre, e alla proroga dei commissari per le opere pubbliche. Si tratta insomma dell'intera attività di Governo, dell'efficace Governo del Partito Democratico, al quale io non credo onestamente che gli sia stato di ostacolo il Parlamento, bensì la negligenza e il fatto che gli annunci dovrebbero essere seguiti dall'azione e dal fare ciò di cui invece accusate il Movimento. Noi ve lo diciamo e ve l'abbiamo detto diverse volte: prendete i nostri disegni di legge che sono fatti bene; copiateli, incollateli, firmateli, che tanto noi li firmiamo e, se sono a favore dei cittadini, li voteremo. Non abbiamo questioni di orgoglio da questo punto di vista. Però purtroppo noi in questo periodo non stiamo facendo altro che occupare l'attenzione con questo patto straordinario con Berlusconi che non può essere tradito; un patto con un condannato e con un plurinquisito, agli onori della cronaca fino a questa mattina. Tra i capi di imputazione c'è addirittura la truffa ai danni dello Stato e l'associazione a delinquere. L'abbiamo detto più e più volte che è una cosa vergognosa. Ma io mi chiedo dove sono gli intellettuali, i perbenisti, i moralisti di sinistra, quelli che si scandalizzano - mi perdoni, signor Presidente - per un «vaffanculo» in piazza di Beppe Grillo, per uno spettacolo di un comico che fa anche politica e che dice che vuole vivisezionare Dudù. Dove sono questi perbenisti, che fanno accordi poi con questa gentaglia? Come fate ad alzare la testa e ad uscire da qua dentro? Noi non riusciremmo mai a farlo; questo è poco ma sicuro. È questo il motivo del nostro orgoglio, è questo il motivo per cui noi non smetteremo mai di informare i cittadini perché lo possiamo fare liberamente. Possiamo andare in giro e dirlo quello che fate. E prima o poi - mancheranno sì e no un paio di mesi per far risvegliare i cittadini dalla grande nebbia in cui li avete immersi con la comunicazione, che avete scelto, esattamente come fece l'alleato Berlusconi vent'anni fa - le vostre promesse sfumeranno e le lacrime e sangue grideranno vendetta. La povertà e la miseria cui state riducendo il popolo italiano, che non ha più dignità, grideranno vendetta. Non si può morire facendo una passeggiata, andando a scuola e quando piove. E voi pensate a riformarvi in modo da "appoltronarvi" ancora più comodamente. Lo ripeteremo fino alla morte: non si sta abolendo niente, si sta soltanto creando un'altra cerchia di un'altra casta.
2014-07-15	M5S	NugnesPaola	Il Senato, poi, è un «pasticciaccio brutto» di rappresentanti delle istituzioni territoriali che, in difformità al principio di uguaglianza, godranno di privilegi e mandati, tra cui l'immunità, non derivata dal mandato del voto a suffragio universale del popolo, ma dal voto del Consiglio regionale, anche se si tratterà di sindaci. Avremo amministratori territoriali con funzione di senatori part-time che dovranno assumere la funzione legislativa e decidere di leggi costituzionali e dell'elezione del Presidente della Repubblica, che avranno mandato per lo scioglimento dei propri Consigli regionali e che potranno effettivamente costituire Commissioni di inchiesta, si, ma solo sui propri «affari» territoriali, ossia potranno indagare, ma solo su se stessi. I cittadini perderanno la sostanza del loro diritto di voto e la democrazia sarà ridotta a una gara televisiva tra i due capi dei partiti maggiori. Le minoranze non avranno voce e diritto di rappresentatività, o meglio alcune minoranze che si saranno accordate potranno con un premio di maggioranza - che, ricordo, insieme al sistema proporzionale è un assurdo costituzionale - essere «diversamente» minoranze, più minoranze delle altre, come direbbe Orwell. Chi vincerà prenderà tutto, nominerà il Presidente della Repubblica e determinerà il destino della Corte costituzionale. Ma quando ha avuto inizio tutto questo? La mistica della governabilità nasce decenni fa quale controrivoluzione di un élite politica e finanziaria alla realizzazione dello Stato sociale, costruito in quelli che furono detti da altri i trent'anni d'oro della rivoluzione sociale e della rivoluzione culturale, i decenni delle lotte e delle conquiste dei nostri nonni e dei nostri padri, quelli che gettarono le basi del welfare, che costruirono con fatica mattone su mattone la scuola pubblica, la sanità pubblica, i diritti dei lavoratori e delle donne, i diritti per tutti. È in quegli anni che sono custodite le radici culturali di un sogno possibile; è da quell' humus che ci derivano ancora le immagini di un altro mondo possibile di sviluppo, che non lasci nessuno indietro, che veda nella partecipazione, nel bene comune e nella distribuzione delle risorse, il vero equilibrio per una comunità capace di essere veramente democratica, egualitaria e rispettosa dell'ambiente in maniera naturale. Quello che volete distruggere è tutto questo. Da questa volontà di distruzione e di annientamento nasce lo scollamento dei partiti dalla società, che non è casuale. La crisi di rappresentatività nasce naturalmente dal fatto che i partiti nel tempo non si sono più qualificati come estrattori-selettori di domande sociali coordinate in programmi credibili, ma si sono trasformati in portatori di interessi altri e particolari, di decisori esterni e spesso esteri. A degradare i partiti e la politica in quel che sono diventati è stata proprio la rinuncia alla funzione specifica dell'essere a servizio della comunità, a favore di una fantomatica governabilità. Innanzitutto, perché governare è più attraente e facile che rappresentare, anche perché si evita così di dover dare risposta a domande non evadibili, perché non compatibili con le risposte che siete obbligati a fornire ai veri padroni, ai portatori di interesse, al mercato finanziario. Ma invero l'ingovernabilità del Parlamento del bipolarismo fallito e della rappresentanza solo apparente è proprio il risultato di una governabilità coatta. Come qualcuno ha saputo sintetizzare molto bene, l'Italia è ingovernabile perché si cerca di governarla con al forza, e non il contrario. Quindi ora si capisce perché e perché così in fretta. È necessario chiudere e stringere la morsa autoritaria vestita da populismo e da false motivazioni prima che cittadini liberi ed indipendenti invadano dei tutto le istituzioni ed invertano il corso della controriforma con cui, ad uno ad uno, state smontando i mattoni e i muri della costruzione, state smantellando accuratamente lo Stato di diritto, sostituendo alla pluralità e alla partecipazione il pensiero unico dell'individualismo proprietario, della concorrenza sleale e distruttiva e della competizione rapace e dello sfruttamento bulimico. Eppure è accaduto in Italia un evento senza precedenti nella storia degli Stati: la dichiarazione di incostituzionalità del sistema di elezione del Parlamento, cioè della legge fondante della forma di Stato, che introduce alla forma di governo. In qualunque altro Stato democratico e civile questo evento avrebbe determinato l'immediato scioglimento, senza indugio, delle Camere elette con quel sistema. Sarebbe stato possibile e giusto andare alle elezioni con la legge elettorale costituzionalmente corretta e subito utilizzabile depurata secondo le indicazioni venute dalla Corte. Invece cosa accade? Le due Camere restano impudicamente in carica, comprensive dell'ingiusto, incostituzionale premio di maggioranza: un vero e proprio abuso, che vede seduti tra Camera e Senato ben 150 onorevoli, che ingiustamente votano. Scelgono il Presidente della Repubblica, il Consiglio superiore della magistratura e decidono ogni giorno su leggi fondamentali per il nostro Paese, e - guarda un po' - sulla riforma costituzionale, a disegno governativo, e poi sulla legge elettorale, determinando un cambio strutturale della nostra Costituzione, uccidendo il sistema parlamentare assembleare fondato sulla rappresentatività, in maniera illecita e illegale. Quando accade qualcosa di veramente grave e scandaloso è necessario fermare tutto e far convergere le forze su quell'unico obbiettivo; le voci che si alzano devono essere un'unica voce e la notizia che deve uscire deve essere una. Questo accade normalmente quando un'emergenza democratica ci invade. Succede anche all'organismo biologico che di fronte ad un fatto eccezionale converge tutte le proprie risorse e forze nel punto attaccato dall'agente patogeno. Così dovrebbe avvenire ora per la riforma costituzionale, ma dobbiamo contrastare troppi attacchi contemporaneamente: l'attacco all'ambiente contenuto nel decreto-legge n. 91, la terra dei fuochi con i recenti dati dell'Istituto superiore di sanità, il nuovo decreto ILVA, la Palestina (come possiamo tacere sulla Palestina?). Un momento: quante emergenze dobbiamo affrontare tutte insieme? Il lavoro, le città che cadono addosso ai nostri figli e li uccidono, i barconi di immigrati disperati da accogliere, la sanità, il pericolo di nuovi impianti, di nuovi trattati: non c'è modo neanche di elencare tutto. Siamo il Paese in continua emergenza, siamo il Paese dove le voci di protesta si perdono in un urlo scomposto e disarmonico, in un sovrapporsi di suoni confusi, dove il troppo finisce con il diventare niente. La TV spazzatura del dolore pornografia ce lo ha insegnato: siamo capaci di abituarci a tutto e di non scandalizzarci più di niente. È proprio il troppo, la sovrabbondanza e l'enormità dei fatti che ci anestetizzano. Dovremmo provare a capire dove ha avuto origine tutto questo, quando abbiamo cominciato ad abituarci a tutto questo, quando ci è sembrato abbastanza normale vedere un condannato per truffa allo Stato per 360 milioni di dollari recarsi al Quirinale per discutere di riforme costituzionali e per porre le proprie condizioni
2014-07-16	M5S	EndrizziGiovanni	Non dico che lo facciano apposta, ma si rendono conto che questa formula di Senato della Repubblica è pari pari quella escogitata da Licio Gelli a metà degli anni Settanta? Niente niente che la tessera P2 di Berlusconi era allora autentica e che Renzi con i poteri occulti forse non ha imbarazzi a trattare? Ora forse dobbiamo porci una domanda sincera e darci una risposta onesta: ma noi che ce ne facciamo della democrazia? Che ce ne facciamo della partecipazione dei cittadini? In fondo siamo un Paese cresciuto con l'iniziativa privata, una benedetta e diffusa imprenditorialità, che ha generato una grande spinta economica, benessere e anche avanzamento culturale, diritti civili, sanità, scuola, previdenza sociale. Ricordate Enzo Jannacci e la canzone intitolata «Il bonzo»? Cercatela su Internet: è facile. Essa prendeva spunto dal monaco buddista vietnamita che l'8 agosto 1969 si diede fuoco per protesta contro l'invasione americana e dalla tragedia di Marcinelle, in cui, nel 1956, in una miniera morirono 263 minatori, in gran parte italiani. Il ritornello recitava: «Io c'ho la macchina, c'ho un bel mestiere e non faccio il minatore, c'ho la mutua, c'ho la casa al terzo piano (...), cosa interessa a me della mia libertà. (...) Libertà de lavurà. (...) Lavurà per pudè campà ». Questo benessere oggi è in pericolo. Perché ricordiamolo: l'imprenditoria funziona, quando funzionano le regole e nessuno bara, altrimenti non ci sono più nemmeno le condizioni per fare da sé. La 'ndrangheta è diventata il primo costruttore edile in Italia, le cosche malavitose si sono infiltrate nel gioco d'azzardo legale, perché il livello politico ha permesso che accadesse, perché magistrati competenti sono stati rimossi o costretti ad andarsene e le indagini insabbiate. Ecco a cosa serve mettere le mani sul Consiglio superiore della magistratura.
2014-07-16	M5S	MontevecchiMichela	Al contrario (e anche qui facciamo un esercizio di memoria), per approvare la macelleria sociale della riforma Fornero sulle pensioni, vi sono bastati appena 16 giorni, contati a partire dall'approvazione nel Consiglio dei ministri del 6 dicembre 2011 fino al 22 dicembre dello stesso anno, quando Camera e Senato hanno licenziato in tempi record il provvedimento che ha consegnato migliaia di persone e di famiglie al limbo degli esodati. Andatelo a chiedere a loro, se il Senato è lento! Si tratta di prospettive. Che il Senato sia lento, quindi, è una prospettiva, non è la verità assoluta. Ditelo anche alle famiglie dei soldati che rischiano la vita all'estero per missioni militari anticostituzionali, che voi però trovate il tempo e il modo di rifinanziare puntualmente e a tempo di record passando anche per il Senato, com'è avvenuto con il decreto-legge del 28 dicembre 2012, approvato il 22 gennaio dell'anno successivo. Perché la stessa velocità non la applicate anche agli interventi sulla scuola, sulla sanità, su quel poco che resta dello Stato sociale
2014-07-16	M5S	MorraNicola	La cultura è, infatti, apertura e libertà e la negazione della stessa è classismo ed è, quindi, la base su cui costruire società elitarie. La traduzione è: la verità si rafforza attraverso la luce ed il tempo, la menzogna si rafforza attraverso la fretta e l'incertezza. Ho trovato questa citazione ben più congrua e opportuna dell'altra che ricordavo: « Corruptissima re publica plurimae leges », citazione da tanti probabilmente già evocata, perché questa riflessione di Tacito ci fa capire che le cose vanno bensì fatte, ma con ponderazione, con tempo e anche con serietà, cioè con una qualità dell'agire che troppe volte la fretta non implica. Noi, invece, non so quante volte abbiamo a che fare con moniti per il 3 giugno, il 10 maggio, il 25 maggio. Insomma, le cose vanno fatte non perché si debbono fare in quanto c'è un calendario che l'ex sindaco di Firenze ha deciso di imporre all'agenda del Parlamento, ma le cose vanno fatte perché si debbono fare per il Paese. Il Paese non può aspettare in questo declino, in questo continuo tramonto che l'attuale classe dirigente, che voi degnamente rappresentate, anche se non con tutti i singoli: ci sono anche persone coscienziose che ogni tanto riescono a dar voce alla propria coscienza anche in quest'Aula e da cui posso solo imparare quando riescono a liberarla. Interventi quali quello del senatore Micheloni o del senatore Corsini io personalmente non sarei in grado di replicarli. Ne ho citati solo due perché sono tanti quelli che si sono fatti ascoltare. Vorrei che queste voci della coscienza fossero sempre più presenti nel dibattito pubblico; un dibattito che è stato indirettamente invocato anche da Vannino Chiti quando, in ultimo, ha citato un grande filosofo della contemporaneità, Jürgen Habermas, che ha sottolineato come in una società democratica debba essere protagonista non il ceto dirigente, non il mondo dei parlamentari, bensì l'opinione pubblica. L'opinione pubblica è quel soggetto che acquisisce piena consapevolezza, prima ancora che dei suoi diritti, dei suoi doveri in funzione di un'acquisizione di cultura che voi non soltanto ci avete negato, ma continuate a volerci negare attraverso quelle politiche sulla scuola che - per esempio - il sottosegretario Reggi in ultimo ha presentato non a seri parlamentari, bensì a giornali, che diventano cinghie di trasmissione del potere.
2014-07-17	LN	CrosioJonny	Sì, caro Sottosegretario, proprio la devolution, quella del Senato federale, quella che riduceva il numero dei parlamentari (senatori e deputati), quella che attribuiva maggiori poteri al Premier, quella che attribuiva competenza legislativa esclusiva alle Regioni in materia di sanità, di scuola, di polizia locale e via discorrendo. Questa era la devolution. Per noi questo - lo ribadisco - rimane il modello di riferimento per il Paese. Questa era la riforma che avrebbe garantito al Paese la possibilità di proiettarsi nel terzo millennio con basi solide e concrete: un Paese moderno e competitivo anche in ambito internazionale, visto che comunque quello che avviene in questi giorni ci dimostra che in ambito internazionale chi comanda «iè sempre quei», sono sempre quelli. Oggi, caro sottosegretario Pizzetti, la forza politica che si presenta come innovatrice dell'assetto costituzionale del Paese è la stessa che con l'inganno è stata responsabile del fallimento della riforma che ho appena citato: la devoluzione. Avete raccontato agli italiani che la riforma federalista avrebbero minato l'unità del Paese. Avete terrorizzato gli italiani raccontando che la riforma federale dello Stato, la devolution, era una forma egoistica tutta settentrionale e che avrebbe penalizzato il Mezzogiorno ad esclusivo vantaggio del Nord. Bugiardi e ipocriti!
2014-07-17	PD	TocciWalter	Tutti i campi della vita pubblica, è la nostra esperienza quotidiana a confermarcelo, sono soffocati dall'asfissiante produzione legislativa di questi anni: nella scuola, nel fisco, nell'amministrazione, nella previdenza, nel territorio; ogni settimana arrivano in Aula decreti omnibus, disegni di legge pomposamente chiamati riforme, che spesso sono accozzaglie di norme improvvisate, eterogenee tra di loro, spesso dannose o inutili, tant'è vero che sono rimasti nei cassetti ben 750 decreti attuativi. Qui si dovrebbe davvero cambiare verso: poche leggi l'anno, delegificazioni per costringere i Ministri ad amministrare, invece che legiferare (quello dovrebbe essere il loro compito), e controlli parlamentari sui risultati di queste leggi.
2014-07-21	LN	DivinaSergio	Signora ministra Giannini, lei è stata chiamata in causa da un sindacato che non c'entra niente con la vicenda della famosa insegnante lesbica che, con un sacco di falsità, è stato dichiarato essere stata licenziata. Quella di cui si tratta è una scuola confessionale gestita da religiose, l'Istituto Sacro cuore di Trento, e non esiste nessun licenziamento, ma soltanto un contratto scaduto e non rinnovato. È una scuola cattolica, pertanto un istituto parificato, che secondo noi deve poter scegliere i propri insegnanti anche in base ai principi cui si ispira. Un insegnante in aperto contrasto con i valori del progetto formativo della scuola si definisce da sé. Quello che a noi interessa è sapere che i genitori, che pagano queste scuole, vogliono esattamente quel tipo di formazione e che tutto si conformi a quella scala di valori. Il primo valore insegnato in quelle scuole è quello della famiglia: un uomo e una donna che diventano padre e madre nel momento in cui danno alla luce dei figli. Se quella insegnante fosse stata una madre normalissima, sposata regolarmente, non vi sarebbe stata alcuna problematica. E questo ci fa pensare che si stia instaurando una specie di discriminazione al contrario. Avrebbero detto a quella signora, semplicemente, che il suo contratto era scaduto. Poiché lei, signora Ministro, continua ad essere tirata in ballo - anche per la giacca - sulla vicenda, onestamente le diciamo: non serve che lei venga a Trento, non serve che lei comprometta la vita alle scuole confessionali, continui a fare il suo egregio lavoro che la vicenda trentina è stata soltanto montata ad arte.
2014-07-21	LN	ConsiglioNunziante	Credo siamo proprio di fronte ad una battaglia contro il tempo, signora Presidente, se la riforma costituzionale non verrà approvata in prima lettura entro la pausa estiva, il rischio è che il Premier si presenti ad un altro vertice europeo, quello del 30 agosto sulle nomine dell'Unione europea, senza aver approvato, seppure in modo non definitivo, il progetto a cui, come pare, tiene più di tutto: il superamento del bicameralismo perfetto. Quindi, i tempi sono stretti e a questi si sovrapporranno inevitabilmente anche alcuni decreti in scadenza ad agosto, e, come pare, per risolvere agevolmente il problema di queste scadenze, non si avrà nessun imbarazzo a porre la questione di fiducia. Le Commissioni stanno lavorando in modo frenetico, ma la fiducia è dietro l'angolo. Si tratta quindi di una battaglia contro il tempo e mi viene anche da ricordare che l'altro impiccio è la riforma elettorale, anche questa sbandierata e mai portata a termine. Inoltre, se le cose non vanno tutte bene, ma proprio tutte, ci troveremo a ridosso di questioni economiche molto importanti e quindi saremo alla vigilia della nuova legge di stabilità; tra le altre cose, gira voce di una manovra di circa 17-20 miliardi. Io avevo già avvisato il Premier quando era stato in Senato e gli avevo detto di farsi un giro alla Ragioneria così almeno si sarebbe reso conto di come stanno le cose. Ci si mette anche un Ministro che ricorda sì alla sua maggioranza che gli 80 euro in busta paga diventeranno sicuramente permanenti, ma anche che senza crescita i margini si fanno molto stretti e le coperture praticamente impossibili. Con l'emendamento 01.1 chiediamo una modifica che sta sicuramente nelle corde del nostro Gruppo: «La sovranità appartiene ai popoli, che la esercitano nelle forme e nei limiti della Costituzione». Mi riferisco a popoli, appunto, sotto la propria bandiera e con il proprio inno. Con l'emendamento 01.2 modifichiamo l'articolo 5 della Costituzione introducendo il concetto di Repubblica federale, che riconosce e promuove le autonomie locali e il principio di sussidiarietà. Sarebbe una bella bandiera anche questa, signora Presidente. Alcuni professori di diritto costituzionale sostengono che si vuole modificare la democrazia. Comunque, con questa riforma l'Italia ha acquistato un primato negativo sicuramente in tutto il panorama politico europeo: un Parlamento, da alcuni ritenuto illegittimo per la famosa questione del Porcellum, che si arroga anche il diritto di cambiare la Costituzione, il tutto capitanato prima da Monti, poi da Letta e adesso da «Illegittimo III». L'obiettivo del presidente Renzi è quello di eliminare qualsiasi contrappeso al potere del Governo e del capo del Governo stesso. Eliminando il Senato chiaramente si elimina sul piano della rappresentanza l'organo che potrebbe frenare una legislazione volta al rafforzamento dell'Esecutivo. Perché l'Esecutivo non dovrebbe essere così forte? Dopotutto, con le percentuali prese alle elezioni europee, si sta vivacchiando di rendita. Dietro l'abitudine di rispondere per slogan alle numerose obiezioni, dietro all'apparente mancanza di argomenti in cui il presidente Renzi parla di rosiconi e di gufi c'è un progetto molto preciso, direi perfetto; un progetto che intende trasformare la democrazia in un regime autoritario fondato sulle elezioni del capo ogni cinque anni. Tra le considerazioni e le tante proposte fatte dai saggi del Quirinale vi è una proposta molto strana: un Governo del Primo Ministro. Ricordiamo a tutti che quella è la formula con cui la dottrina italiana aveva al tempo definito lo Stato fascista; si presume quindi che non può essere stato certo un costituzionalista ad aver fatto quella proposta e, da come stanno andando le cose, abbiamo anche capito chi l'ha fatta. Vista la natura della legge elettorale alla Camera, è ovvio che il potere del capo del Governo diventa enorme, direi spropositato; quindi, tentare di modificare o di bloccare questa riforma significa, signori senatori, battersi per la democrazia. Con una legge elettorale come l'Italicum, molto ma molto simile al tanto vituperato Porcellum, ci sarebbe quindi una legge che offrirebbe al capo del Governo, tra l'altro in modo alquanto anomalo anche segretario del partito di maggioranza, uno strumento molto interessante per chi fa della politica una questione di ego personale. Questo può determinare addirittura la composizione dell'organo che deve vigilare sulla Costituzione, quindi la Consulta, non ultimo il Consiglio superiore della magistratura e l'elezione del Presidente della Repubblica. L' iter di una riforma costituzionale - lo ricordiamo per chi pazientemente ci segue da casa - è piuttosto lungo: oltre a tutti i passaggi parlamentari tra Camera e Senato, c'è un altro scoglio da superare: se la maggioranza non raggiunge i due terzi, scatta un'altra scadenza temporale di tre mesi, ed è possibile in tale periodo che un quinto dei membri di una Camera o 500.000 elettori o cinque Consigli regionali chiedano che sulla modifica si tenga un referendum cosiddetto costituzionale per confermare o bocciare la riforma. Da qui la grandissima idea di portare a un milione il numero di firme necessarie a indire un referendum. Probabilmente abbiamo fatto scuola in questo periodo con alcuni referendum, soprattutto quelli sulla legge Merlin e sulla legge Fornero, per i quali 550.000 o 570.000 firme - adesso non ricordo bene - sono state raccolte in pochissimo tempo. Bene avete fatto ad inserire una modifica di questo tipo. In questo Paese sono stati svolti solamente due referendum costituzionali, se si esclude quello del 1946 per la scelta tra monarchia e repubblica: il primo nel 2001 per la riforma del Titolo V della Costituzione, che tra l'altro fu approvato, quando la sinistra cercò di scimmiottare l'indirizzo che la Lega aveva dato in quegli anni; il secondo nel 2006 per la cosiddetta devolution del Governo Berlusconi, che venne respinta. Probabilmente se fosse stata approvata non saremmo a questo punto. Si tratta quindi di un percorso non semplice, ma articolato; o forse è semplice tanto da far dichiarare all'attuale Presidente del Consiglio, appena nominato: «Vorrei essere l'ultimo Presidente del Consiglio a chiedere la fiducia a quest'Aula». Successivamente ha dichiarato anche che si ritirerà dalla politica se non riuscirà a portare a termine la riforma del Senato. Vedremo se questa cosa riusciremo ad ottenerla, magari lui sarà molto contento di tornare a fare il sindaco.
2014-07-21	PD	CorsiniPaolo	Signor Presidente, prima di motivare le ragioni che mi hanno portato a sottoscrivere l'emendamento 1.0.11, vorrei citare alcuni elementi di discussione in modo particolare con la senatrice Finocchiaro che, come al solito, è particolarmente stimolante e costituisce un'occasione molto rilevante di interlocuzione. Questa mattina la senatrice Finocchiaro, per avvalorare le proprie argomentazioni, citava Meuccio Ruini. Io non sono un giurista, ma da storico mi sono un po' occupato del dibattito alla Costituente. Il professor Stefano Merlini è esponente di una scuola di straordinario rilievo, quella del professor Barile dell'Università di Firenze, quindi mi permetto di sollecitare anche l'attenzione del ministro Boschi perché è la scuola di diritto costituzionale della sua città.
2014-07-22	M5S	BulgarelliElisa	Da quello che mi risulta - quando andavo a scuola si studiava ancora educazione civica - la separazione dei tre poteri serve proprio a questo, al di là del reciproco controllo: il potere legislativo faceva le leggi e il potere esecutivo faceva i decreti attuativi. Adesso voi volete accentrare invece tutto il potere nelle mani del Governo, il quale già adesso non riesce a stare dietro ai decreti attuativi che deve produrre. Figuriamoci dopo, quando farà sia le leggi che i decreti attuativi, se riuscirà a stare al passo. Mi sembra veramente un fatto incredibile.
2014-07-23	M5S	SerraManuela	Con questo emendamento si vuole porre in evidenza la riduzione del numero dei parlamentari. Il M5S ha proposto la riduzione sia del numero, sia delle spese e il risparmio di inutili sprechi e costi. Si è detto che siamo davanti ad una profonda crisi di rappresentanza e mancanza di partecipazione, dovuta certamente a una mancanza di coinvolgimento, di educazione, di sensibilizzazione sin dai primi anni di scuola, per l'assenza di didattiche di educazione civica e di attuazione di forme di democrazia diretta e partecipata, che invece nella scuola - e nel gruppo classe in particolare - trovano il primo e più importante sviluppo, come nelle assemblee di classe e d'istituto, dove i ragazzi vengono stimolati ed educati ad una partecipazione di democrazia diretta e vengono - o dovrebbero essere - stimolati a partecipare. È da qui che nasce la tutela della democrazia, la tutela della socialità, la tutela della società civile.
2014-07-28	M5S	MontevecchiMichela	Per quanto riguarda, ad esempio, l'articolo 1, quello che riguarda il mecenatismo, va benissimo il mecenatismo, così come va benissimo rastrellare risorse per tutelare e valorizzare il nostro patrimonio artistico e culturale. Vorrei però ricordare a chi è intervenuto in precedenza e ha ascritto tutti i problemi della mancanza delle risorse al comparto culturale ai Governi precedenti, che anche nella legge di stabilità votata nel 2013 ci sono stati ulteriori tagli al comparto della cultura e al mondo della scuola: sarebbe bene quindi specificare a quali Governi precedenti si riferivano i colleghi. A noi risulta che rispetto al Governo precedente, se parliamo in termini di Presidenti del Consiglio, le cose non siano cambiate con riferimento alla tradizione dei tagli perpetuati al comparto della cultura: anzi, nonostante fossero state fatte delle promesse, come ho ricordato davanti a milioni di telespettatori nel salottino di Fazio, i tagli sono stati fatti. Quando si parla, quindi, di Governi precedenti sarebbe bene identificarli.
2014-07-28	PD	DiGiorgiRosaMaria	A ciò va aggiunto un terzo elemento che assume un ruolo senz'altro trainante, ma che si intreccia con ambedue gli altri ambiti, ossia quello della formazione artistica e dell'educazione alla cultura umanistica, ovviamente intesa in senso lato, ossia come rapporto fecondo tra arte e scienza. So che il Ministro è sensibile a questo tema e anche voi colleghi tante volte avete affrontato in Aula questo importante argomento e ne abbiamo parlato molte volte noi in 7ᵃ Commissione. Mi riferisco a un concetto particolare, che qui scelgo di esprimere con due termini: educazione alla fruizione, per i nostri giovani e per i cittadini in genere, utilizzando tutti i mezzi che abbiamo a disposizione, in primis ovviamente la scuola ma, per chi a scuola non è più, tutti gli altri strumenti disponibili di natura associativa, o anche connessi alle nuove tecnologie, con corsi on line, siti specializzati e quanto la fantasia tecnologica può mettere a disposizione in rete. La nostra scuola ha un compito: insegnare fin dalla più giovane età a riconoscere, amare e sentire propri i beni culturali e le forme di arte e spettacolo per le quali il nostro Paese è riconosciuto nel mondo. L'obiettivo deve essere quello di far comprendere alle giovani generazioni quanta ricchezza spirituale e materiale può derivare dalla conoscenza e dalla percezione del valore di un bene culturale, artistico e paesaggistico, perché sia naturale sentirlo parte di sé, qualcosa di cui non potere fare a meno nella proprio vita. Ho molto apprezzato, dunque, il recente protocollo fra il MIBACT e il MIUR, perché dalle politiche comuni dei due Ministeri si inneschi un meccanismo virtuoso, che consideri la formazione in ambito artistico e culturale centrale per i giovani del nostro Paese. Non esistono molti altri luoghi al mondo con questa concentrazione di beni artistici, quindi, le professioni legate alla formazione umanistica dovrebbero avere un rinnovato vigore in Italia. Cari colleghi, signor Ministro, signora Presidente, questo Paese ha disperso le proprie radici e ha ritenuto che iscriversi a facoltà cosiddette umanistiche non producesse un futuro per i nostri giovani; le famiglie hanno cercato di dissuadere i figli che volevano dedicarvisi. Così abbiamo svuotato di risorse e di prospettive (soprattutto di prospettive) le scuole e le facoltà legate ai mestieri più direttamente connessi al patrimonio artistico, compiendo un altro degli scempi in cui il nostro Paese si è esercitato in questi ultimi decenni: poche occasioni di lavoro ci sarebbero state e i giovani venivano orientati da pessimi consiglieri verso scuole e facoltà universitarie per le quali non avevano propensione. Di conseguenza, tanti abbandoni scolastici, impoverimento e successivo vero e proprio svuotamento dei laboratori artistici e dei luoghi di formazione e di specializzazione nelle professioni connesse alla tutela e alla conservazione, nonché alla valorizzazione dei beni culturali. Di pari passo abbiamo registrato, giorno dopo giorno, la caduta di investimenti nel mondo della cultura e nei luoghi dell'arte e dello spettacolo. Tutto questo, senza rendersi conto che stavamo in primo luogo colpevolmente rinunciando a dare una prospettiva di lavoro a migliaia e migliaia di giovani e, in secondo luogo, facendo nello stesso tempo decadere il nostro patrimonio artistico e culturale, assumendoci una responsabilità storica di non poco peso. Questa è una premessa che dà un senso secondo me molto chiaro a questo provvedimento, che è un provvedimento di urgenza ma, sicuramente, si inquadra in questa filosofia. È un decreto volto a capovolgere questa impostazione, che ha prodotto questi danni, secondo una nuova concezione degli interventi su beni culturali e sul turismo, che punta finalmente: a considerare prioritarie per lo sviluppo del Paese le strategie orientate a tutelare, far crescere e a valorizzare il nostro immenso patrimonio artistico, culturale e paesaggistico; ad attrarre risorse, a trovare strumenti di ogni natura, fiscale innanzitutto (questo decreto si chiama art bonus ), ma anche attraverso le nuove tecnologie, ponendosi in modo competitivo e attrezzandosi con tutti gli strumenti necessari. Uno di questi strumenti necessari è la trasformazione della struttura del MIBACT, una innovazione anche in questo. Tale innovazione, presentata nei giorni scorsi dal Ministro e incardinata in parte in questo provvedimento, fa parte della strategia che questo Governo ha messo in campo, anzi, direi che ne è uno strumento indispensabile. Nuovi modelli organizzativi, spazio a nuove idee di gestione che rendano più fruibile, per i motivi che illustravo prima, il nostro patrimonio, lo valorizzino e soprattutto creino occupazione specializzata e di eccellenza. A fronte di questo impegno del Governo, abbiamo letto sulla stampa prese di posizione violente da parte di illustri storici dell'arte e personaggi di primo piano del mondo della cultura, i quali, lungi dal sentirsi in parte responsabili di un sistema che, oggettivamente, è stato inadeguato nei decenni scorsi, determinando degrado e miriadi di occasioni perse, si ergono a giudici inflessibili, sostenitori di modelli che all'estero sono stati modificati già da molti anni. Allora forse non guasterebbe un po' di umiltà, unita alla volontà di rimettersi in gioco, seguendo un'impostazione organizzativa che potrebbe dare risultati soddisfacenti già nel breve periodo; ed è quello che speriamo, naturalmente. Ovviamente, questa incapacità di interpretare in modo diverso il connubio cultura e turismo e la colpevole ottusità dei tanti che hanno ricoperto incarichi amministrativi e politici - colleghi, anche politici - ha penalizzato gravemente il nostro sistema del turismo, grazie anche alla sua parcellizzazione (un intervento di questo tipo non interessa soltanto i beni culturali ma in questa impostazione di grande connessione interessa anche il turismo) e alla perduta unitarietà di interventi determinata dall'attribuzione di competenze alle Regioni in base al vecchio Titolo V, competenze che, nella riforma che stiamo discutendo in questi giorni, torneranno nella titolarità statale. Ormai da troppi anni l'Italia non ha un'organica politica industriale del settore turistico. Il decreto n. 83 comincia a rispondere, in questo senso, ad alcune esigenze occupandosi di ricettività, mobilità turistica, accessibilità, innovazione tecnologica, razionalizzazione della promozione internazionale con la riforma dell'ENIT, la nostra agenzia italiana per il turismo. Indubbiamente è solo un primo passo in attesa di un provvedimento organico che auspichiamo non possa ulteriormente tardare per il nostro turismo. Parliamo di un settore economico che ha potenzialità enormi, se ben seguito; di questo i colleghi della 7ᵃ Commissione del Senato ne hanno parlato facendoci riflettere in più occasioni. Voglio ricordare che nel 2013 il contributo diretto e indiretto del turismo al prodotto interno lordo è stato di quasi 160 miliardi di euro, ossia il 10,3 per cento. Nello stesso anno gli occupati diretti hanno superato il milione, ossia il 4,9 per cento, quindi quasi il 5 per cento del totale degli occupati. Buone prospettive di investimento si prefigurano quindi con queste misure, che intervengono in un panorama afflitto da difficoltà burocratiche. E con il provvedimento in esame, infatti, si punta a sburocratizzare questo settore con iniziative precise, proposte dal Governo e integrate dal Parlamento. Abbiamo quindi l'introduzione, anche in questo ambito, del tax credit del 30 per cento per le spese sostenute e per gli interventi qualificanti delle strutture di ospitalità. Questo provvedimento in realtà introduce interessantissime novità che in questo Paese si aspettavano da moltissimi anni e che finalmente riusciamo a discutere. Innanzitutto la tanto auspicata defiscalizzazione fino al 65 per cento, tramite credito d'imposta per le donazioni destinate a interventi di restauro e conservazione del patrimonio e a favore del patrimonio culturale pubblico. Una misura che si rivolge al grande e al micro mecenatismo e alle erogazioni liberali delle aziende. Qui non c'è ancora la sponsorizzazione. Il provvedimento punta a favorire pratiche virtuose di gestione e valorizzazione dei beni, con particolare rilevanza - e questo è un aspetto importante, molto apprezzato dall'ANCI - per le strutture comunali (musei, biblioteche e beni culturali ad esse appartenenti) che per la prima volta potranno essere destinatarie dirette delle donazioni. Il credito è riconosciuto anche alle donazioni - e questo è un ulteriore interessante passaggio - in favore di concessionari e affidatari di beni culturali pubblici. In questo provvedimento si interviene ancora - come già fatto nel decreto valore cultura - sulle fondazioni liriche, sui luoghi della cultura come Pompei e la Reggia di Caserta, si innestano meccanismi virtuosi per lo sviluppo e l'innovazione turistica, si pongono le basi per altri contratti di lavoro nell'ambito dei beni culturali, si danno ulteriori agevolazioni, anche di natura fiscale, alle produzioni cinematografiche. Questo è un altro aspetto di grande rilievo, proprio per le opportunità che offre in ambito occupazionale. Esaminerò con qualche dettaglio in più alcuni di questi temi per dare conto di un provvedimento che la 7ª Commissione ha considerato utile e tempestivo, in grado intanto di avviare un processo virtuoso in quanto a efficacia e visione strategica. Ho già detto del credito d'imposta, ma vorrei aggiungere che, per quanto riguarda la prima applicazione, i contribuenti potranno usufruire di tale credito nella misura del 65 per cento delle erogazioni effettuate nel 2014 e nel 2015 e nella misura del 50 per cento per il 2016. Gli interventi possono essere di manutenzione, protezione e restauro di beni culturali pubblici; di sostegno - questo è molto importante - degli istituti e dei luoghi della cultura di appartenenza pubblica (quindi musei, biblioteche, archivi, aree e parchi archeologici, complessi monumentali); per la realizzazione di nuove strutture - o per il restauro e potenziamento di quelli esistenti - delle fondazioni lirico-sinfoniche (ossia le strutture, i teatri e i luoghi dove le fondazioni operano). Non sono state comprese nel provvedimento - questo ci è stato spiegato e ce lo rispiegherà il Ministro - altre attività culturali che molti invece avevano richiesto che fossero introdotte, ma naturalmente le nostre casse non lo consentono in questa fase. Quindi per il momento questi interventi sono di un enorme rilievo. Poi si ritorna su Pompei: si è voluto intervenire sulle procedure del Grande progetto, già interessato - come ricorderete - dal decreto valore cultura, con una serie di atti per accelerarne la realizzazione. Vengono dettate specifiche disposizioni - questo è molto importante - per la trasparenza, ma nello stesso tempo per la velocità e la tempestività degli interventi. Quindi era delicato intervenire ancora su questo progetto, ma lo si è fatto, anche in deroga al codice degli appalti, fatti salvi gli effetto del protocollo di legalità stipulato con la compente prefettura dell'area. C'è poi un altro aspetto che ho citato, quello che produce una sorta di «risistemazione» della Reggia di Caserta, che è un altro luogo così importante e gestito in modo così disordinato: si tratta di un progetto di riassegnazione degli spazi dell'intero complesso della Reggia di Caserta, al fine di restituirlo alla sua esclusiva - questo aspetto della esclusività è importantissimo - destinazione culturale, educativa e museale. C'è poi un altro aspetto che ha suscitato molto dibattito, ma che evidentemente è di grande rilievo: lo vedete all'articolo 4, colleghi, e riguarda le attività commerciali nelle aree di valore culturale . Si integra il codice dei beni culturali e del paesaggio al fine di assicurare il decoro dei complessi monumentali e degli altri immobili del demanio culturale interessati da flussi turistici particolarmente rilevanti, nonché delle aree ad essi contermini. Questo significa che si deve pensare ad una riorganizzazione delle attuali autorizzazioni e concessioni per la vendita in queste aree ed è giustamente previsto anche un indennizzo per i relativi titolari per cui potrebbe derivare un danno economico. Per quanto riguarda le fondazioni lirico-sinfoniche, sostanzialmente si prevede ancora la possibilità - solo per le fondazioni che hanno presentato il piano di risanamento - di negoziare ed applicare nuovi contratti integrativi aziendali «nelle more della definizione del procedimento di contrattazione collettiva», laddove il contratto collettivo non fosse ancora stato predisposto. Al personale delle fondazioni in eccedenza - questo è il punto, lo dico anche per alcuni colleghi che con grande attenzione hanno seguito il destino del personale in eccedenza all'interno delle fondazioni - si applica la disciplina vigente in materia di pensionamenti attivabili nei casi di soprannumerarietà all'esito delle riduzioni di organico, mentre il personale amministrativo e tecnico che risulti ancora in esubero è assunto invece a tempo indeterminato, mediante procedura di mobilità, avviata dalla fondazione, da parte della società ALES SpA. Su questo punto abbiamo molto insistito già in occasione della discussione sul decreto valore cultura. Abbiamo parlato a lungo con il ministro Franceschini anche in questa occasione, rilevando che ci sono le garanzie da parte del Governo che questa procedura di mobilità attivi ciò che tutti auspicano, ossia l'assunzione a tempo indeterminato all'interno di questa società per poter continuare a lavorare in ambito culturale. L'altro aspetto che ritengo di dover sottolineare relativamente sempre alle fondazioni lirico-sinfoniche concerne un incremento di 50 milioni di euro. Faccio però notare ai colleghi che non sono 50 milioni di euro donati, messi a disposizione a fondo perduto, perché essi vanno ad incrementare la dotazione del fondo di rotazione per la concessione di finanziamenti in favore delle fondazioni lirico-sinfoniche che erano in situazione di difficoltà economico patrimoniale alla data di entrata in vigore del decreto valore cultura. Si aiutano le fondazioni a dare ulteriori garanzie per uscire dalla loro situazione, però si tratta di risorse che devono essere restituite. Interventi importanti, come ho detto all'inizio del mio intervento, sono previsti nell'ambito del cinema e dell'audiovisivo. Si parla comunque di un provvedimento che si occupa di molte questioni e cerca di sbloccare e dare un po' di vita a una serie di settori che in qualche modo hanno sofferto in questi anni di pochi investimenti e, soprattutto, di poca, pochissima attenzione. All'articolo 6 abbiamo così concordato di aumentare da 5 a 10 milioni di euro il limite massimo del credito d'imposta a favore delle imprese nazionali di produzione esecutiva e di postproduzione per film girati sul territorio nazionale utilizzando manodopera italiana, ma su commissione di produzioni estere. Si cerca quindi di attrarre in Italia finanziamenti e produzioni. Si parla poi di un credito d'imposta pari al 30 per cento dei costi sostenuti per quanto riguarda le sale cinematografiche. Era un altro degli aspetti richiesto in molte occasioni anche nel nostro dibattito al Senato e diciamo che questa è una risposta interessante perché le sale di periferia, quelle sale che spesso sono importanti per tante persone che non si spostano verso i centri commerciali dove ci sono anche i grandi multisala e dove, evidentemente, c'è un altro tipo di impostazione sociale, le sale di quartiere e delle città che hanno ancora bisogno di vita e di vivere. Ecco, per il restauro, il ripristino e l'adeguamento strutturale e tecnologico di queste sale si prevede un credito d'imposta pari al 30 per cento dei costi sostenuti. Ci sono poi dei punti interessanti, che abbiamo fatto notare al Ministro, perché ci teniamo molto. Si tratta del piano «Grandi progetti beni culturali» del fondo «Mille giovani per la cultura», del «Programma Italia 2019» e dell'istituzione della capitale italiana della cultura. È importante e molto innovativo il piano «Grandi progetti beni culturali», adottato con decreto del Ministro, che individua i beni o i siti di eccezionale interesse culturale e di rilevanza nazionale per i quali sia necessario e urgente realizzare interventi organici di tutela, riqualificazione, valorizzazione e promozione culturale anche a fini turistici. È come dire che da qualche parte dobbiamo cominciare a rifarci e, quindi, cominciamo intanto a fare un piano, il monitoraggio e a capire da dove dobbiamo iniziare ad intervenire nel nostro immenso patrimonio culturale. Ritengo che questo sia importante. È un piano finanziato, provvisto di una autorizzazione di spesa per il periodo 2014-2016 pari a 5 milioni di euro per il 2014, a 30 milioni per il 2015 e a 50 milioni per il 2016. Si tratta, quindi, di interventi di una certa consistenza. Un altro aspetto da evidenziare è l'utilizzo di professionisti dei beni culturali di età non superiore ai quarant'anni - ai giorni nostri si tratta di giovani, colleghi - che possono essere assunti a tempo determinato - questo è importante - per far fronte nei vari territori al rafforzamento dei servizi di accoglienza ed assistenza al pubblico, per il miglioramento e il potenziamento degli interventi di tutela, vigilanza, ispezione, conservazione e valorizzazione dei beni culturali, degli istituti e dei luoghi della cultura dello Stato, delle Regioni e degli enti territoriali. A tal riguardo verrà istituito un albo, ossia un elenco di tali professionisti, e i contratti saranno riservati ai soggetti iscritti agli stessi. Quindi, si valuteranno anche le competenze perché si tratta di professionisti dei beni culturali. Rispetto a questo punto, richiamo quanto ho già detto nella prima parte del mio intervento. Per quanto riguarda il turismo, abbiamo già parlato di alcuni aspetti. Anche in questo caso si assiste ad un passaggio importante: è previsto un credito d'imposta per gli anni 2014, 2015 e 2016 a favore degli esercizi ricettivi nella misura del 30 per cento dei costi sostenuti per interventi ed innovazioni di qualsiasi natura, sia materiale che specificamente tecnologica, come impianti wi-fi, siti web, programmi per la vendita dei servizi. Si tratta, quindi, di un grande aiuto per chiunque voglia fortemente innovare e farsi venire idee nel campo del turismo. L'ultima questione che vi vorrei sottoporre ed evidenziare - il Ministro poi, ovviamente, aggiungerà una serie di ulteriori osservazioni - riguarda la trasformazione dell'ENIT, che è uno dei temi su cui si puntava per una efficace riorganizzazione. L'articolo 16 del provvedimento provvede al riordino e alla razionalizzazione dell'ENIT, l'Agenzia nazionale per il turismo, e alla sua trasformazione da ente dotato di personalità giuridica di diritto pubblico in ente pubblico economico sottoposto alla vigilanza del Ministro dei beni e delle attività culturali, nonché alla contestuale liquidazione di Promuovi Italia, che tutti conosciamo. Vengono modificate le funzioni e le caratteristiche del nuovo ente, la composizione e le modalità di nomina dei suoi componenti. Signora Presidente, signor Ministro, colleghi, l'ultimo articolo del provvedimento riguarda la copertura finanziaria, che è ovviamente garantita, altrimenti non ci troveremmo in questa sede. Stiamo per procedere alla discussione e poi alla successiva approvazione di questo provvedimento, dopo un percorso che - come ho già detto - è iniziato qualche settimana fa, in raccordo anche con i colleghi della Camera. Il provvedimento è giunto nella 7ᵃ Commissione il 15 luglio: abbiamo lavorato intensamente per attivare la discussione e raccogliere tutte le osservazioni formulate dai colleghi sia di maggioranza che di opposizione. È evidente che su un provvedimento come quello in esame c'è la possibilità di trovare un accordo tra maggioranza ed opposizione per far sì di raggiungere un accordo. È stato svolto un dibattito intenso e per questo, come relatrice, devo ringraziare la nostra Commissione e il suo presidente, senatore Marcucci, qui presente. È stata svolta una lunga discussione e il ministro Franceschini è stato molto disponibile a valutare i nuovi indirizzi, ciò che emergeva dalla discussione. Ma c'è un problema: l'impossibilità di introdurre misure ulteriori, soprattutto se onerose, data la difficoltà non solo legata ai tempi - e questo lo sappiamo perché ce lo siamo detti in più occasioni - ma anche di reperire risorse aggiuntive. I Dicasteri dei beni culturali e dell'economia hanno infatti già lavorato congiuntamente durante la prima lettura per apportare le massime modifiche migliorative al testo, come in effetti risulta leggendo l'articolato (e noi che lo abbiamo esaminato in Commissione non possiamo che concordare al riguardo). Benché non ci fossero dunque margini per emendare il testo (lo dico, in particolare, rivolgendomi alle opposizioni anche in considerazione del bel lavoro che abbiamo svolto insieme) si è ritenuto comunque di esaminare nel dettaglio i circa 285 emendamenti presentati, a cui si aggiungevano 23 ordini del giorno, onde enucleare le proposte meritevoli di particolare attenzione su cui il Governo intendeva comunque impegnarsi. Alla luce del ritiro di tutti gli emendamenti presentati da parte dei Gruppi di opposizione, si è infine proceduto alla disamina delle restanti proposte emendative e degli ordini del giorno. Abbiamo quindi cercato con il sottosegretario Barracciu che, insieme al Ministro, ha seguito tutte le nostre riunioni, di tenere conto effettivamente di tutti i contributi. A questi se ne sono aggiunti altri, in seguito alla trasformazione di emendamenti, ritenuti, congiuntamente con l'Esecutivo, condivisibili. In Commissione abbiamo quindi accolto - questo mi sembra un elemento importante e di grande disponibilità da parte del Governo - ben 31 ordini del giorno molti dei quali vertenti sui beni culturali, altri sul turismo. Alcuni di questi ordini del giorno miravano a rafforzare le previsioni del decreto-legge. Ne cito solo alcuni anche per rispetto ai colleghi che su di essi hanno lavorato. Ricordo l'ordine del giorno G/1563/10/7, relativo alla possibilità di estendere le agevolazioni fiscali ai teatri di tradizione; il G/1563/12/7 (testo 2) inerente lo spostamento delle attività commerciali dai complessi monumentali; il G/1563/14/7 (testo 2) sulla promozione del cinema italiana; il G/1563/15/7 (testo 2) sulla opportunità di destinare idonee risorse al programma Italia 2019; il G/1563/16/7 (testo 2) sull'assegnazione a cooperative di giovani dei beni culturali inutilizzati. Altri ordini del giorno, parimenti accolti, ponevano invece questioni aggiuntive, talvolta anche innovative, su cui su cui il Ministero si è detto favorevole ad un approfondimento. Al riguardo chiediamo quindi un ulteriore impegno in Aula al Ministro. Il riferimento va, ad esempio, all'ordine del giorno G/1563/1/7 (testo 2) sul Festival di Parma e Busseto, al G/1563/3/7 (testo 2) sulle celebrazioni della Grande guerra, all'ordine del giorno G/1563/4/7 sull'arte contemporanea, agli ordini del giorno G/1563/5/7 e G/1563/7/7 sul carnevale, all'ordine del giorno G/1563/27/7, presentato dai senatori del Gruppo Movimento 5 Stelle, sulla possibilità di emanare titoli obbligazionari ( art bond ) volti a incentivare gli investimenti sui beni culturali, all'ordine del giorno G/1563/28/7 sull'iniziativa «Adotta un monumento», all'ordine del giorno G/1563/24/7 sulla promozione della lettura e l'ordine del giorno G/1563/25/7 sugli eventi di musica dal vivo gratuiti. L'accoglimento di tali atti di indirizzo testimonia l'attenzione del Governo nei confronti delle sollecitazioni del Parlamento che pongono infatti temi rilevanti e condivisi con l'Esecutivo. Tra gli ordini del giorno accolti, la Commissione ne ha approvati due ai fini della loro trasmissione in Assemblea che hanno assunto la numerazione G8.100 e G15.100. Il primo ordine del giorno attiene alle manifestazioni del Carnevale, che hanno un importante valore storico e culturale nella tradizione italiana e popolare e sono un fondamentale veicolo per lo sviluppo turistico dei territori, rispetto al quale si intende impegnare il Governo a reperire in tempi brevi risorse aggiuntive, eventualmente a valere sul Fondo unico per lo spettacolo (FUS). Il secondo concerne invece la definizione dei criteri per il passaggio di alcuni qualificati dipendenti del Ministero dei beni e delle attività culturali e del turismo all'interno dell'area di impiego tra profili diversi, a parità di livello di accesso e di requisiti culturali e professionali richiesti, che coinvolge i cosiddetti ex ATM, attualmente inquadrati nel ruolo di assistenti alla vigilanza (francamente, qualcosa di molto, molto riduttivo). In conclusione, onorevoli colleghi, ringrazio davvero per il supporto e il lavoro svolto il presidente della Commissione, senatore Marcucci, tutti i componenti della 7ᵃ Commissione, la dottoressa Pazzaglia, la dottoressa Di Cesare e la dottoressa Borioni, oltre ai dirigenti del Senato ringrazio anche i dirigenti del Ministero che hanno lavorato con noi e ci hanno seguito in tutte le fasi dell'esame del provvedimento.
2014-07-28	PD	FerraraElena	Signora Presidente, onorevoli colleghe e colleghi, ministro Franceschini, in primis anche io desidero rivolgere un ringraziamento al Presidente della 7ᵃ Commissione permanente, alla relatrice, senatrice Di Giorgi (che ha testé svolto una puntuale relazione), agli Uffici e a tutti coloro che ci hanno seguito in questo lavoro La discussione sulla conversione in legge del decreto art bonus è di primaria rilevanza non solo per l'approvazione di importanti misure a sostegno della cultura e del turismo, ma anche per lanciare un messaggio forte ai cittadini e all'Europa. L'Italia deve riportare la cultura e il suo impareggiabile patrimonio artistico, storico e paesaggistico al centro del proprio modello di sviluppo economico e sociale. L'Italia deve tornare a sostenere il talento e la bellezza come opportunità di rilancio occupazionale. Abbiamo un obiettivo: dare lavoro ai nostri giovani, ai tanti che nei settori culturali ed artistici si sono formati e si stanno formando e a coloro che vogliono investire proprio sulla nostra bellezza. L'obiettivo è stato coerentemente perseguito nel corso di questa legislatura con diverse misure che denotano una continuità tra il decreto Bray e il decreto Franceschini: bandi per tirocini, servizio civile nazionale e impieghi a progetto per gli under 29 ribaditi ed estesi a specifici contesti nei settori culturali; in quelli turistici approntati con il decreto-legge in esame sono previste le agevolazioni per le start up attivate da under 40 e le concessioni demaniali gratuite per la realizzazione di nuovi percorsi turistici. L'articolo 8 del decreto-legge che oggi convertiamo in legge porta con sé una svolta importante che ha preso forza nel corso della discussione in Commissione alla Camera (naturalmente ringraziamo anche i colleghi della VII Commissione della Camera dei deputati). L'articolo 8, infatti, alza da 29 a 40 anni l'età massima degli operatori da assumere a tempo determinato per il rafforzamento dei servizi di accoglienza e di assistenza al pubblico, di miglioramento e potenziamento degli interventi di tutela, vigilanza e ispezione, protezione e conservazione, valorizzazione dei beni culturali da parte di Stato, Regioni e altri enti pubblici territoriali. Si è, infatti, sostituito il termine «giovani» con quello di «professionisti», eliminando gli elenchi locali previsti dal testo originario del decreto-legge e recependo invece gli elenchi nazionali di cui alla legge di riforma sulla pubblica amministrazione. Tutti sappiamo che per i beni culturali occorrono assunzioni stabili di professionisti e non solo interventi temporanei. È un obiettivo da raggiungere con la stabilizzazione di importanti risorse già presenti nei nostri enti. Oggi, in ogni caso, riconosciamo l'importante passo in avanti di questo provvedimento che apre ai tempi determinati. Certo dobbiamo alimentare la domanda interna di cultura per conferire sostenibilità a tutto il nostro patrimonio. L'arte e la bellezza vanno connesse con i territori, con le scuole (come sottolineato dalla relatrice) e le istituzioni. Se non educhiamo alla cultura i nostri ragazzi, se non sosteniamo i loro talenti, la futura classe dirigente non potrà cogliere questa importante opportunità. Da questo punto di vista anche la riforma del Ministero dei beni e delle attività culturali e del turismo, proposta dal ministro Franceschini, affronta la carenza strutturale nell'ambito della formazione con due specifiche misure: creare un'apposita direzione generale per l'educazione e la ricerca, cui affidare il compito di lavorare con il Ministero dell'istruzione, dell'università e della ricerca, il CNR e altri enti di ricerca, le università e le scuole per assicurare la realizzazione di adeguati percorsi formativi, anche d'intesa con le Regioni; rafforzare l'attività dì studio, formazione e ricerca delle strutture periferiche del Ministero, in particolare delle soprintendenze, anche mediante convenzioni con le università, le scuole e gli istituti di formazione. In tal senso va letto il protocollo d'intesa tra Ministero dell'istruzione, dell'università e della ricerca e Ministero dei beni e delle attività culturali, siglato il 16 giugno scorso, che ha come fine «stimolare e favorire nel pubblico scolastico l'interesse sui temi della conoscenza, della conservazione, della salvaguardia e della tutela del patrimonio culturale». In tale documento i Ministeri si impegnano a promuovere modelli educativi di apprendimento correlati ai bisogni formativi dei giovani e allo sviluppo di abilità e competenze integrate in grado di rispondere ai mutati contesti economici. Tra gli impegni reciproci vi è anche quello di promuovere una piattaforma per progetti nazionali di sensibilizzazione alla cultura. Per fare un esempio che tutti conosciamo, è citato, il progetto ultraventennale in accordo con la Fondazione Napoli Novantanove «La scuola adotta un monumento» (oggetto anche di un ordine del giorno) che vede impegnate le scuole di città aderenti alla rete nazionale in tutto il Paese. Vi sono inoltre progetti importanti, come la Giornata nazionale per la promozione della lettura, nonché l'attenzione alla interculturalità, alla cultura artistica e di educazione al patrimonio musicale, peraltro così poco conosciuto. In questo ambito musicale, oltre alle misure sulle fondazioni lirico-sinfoniche, in diversi ordini del giorno approvati in 7ᵃ Commissione sono stati accolti dal Governo, ad esempio, impegni per il sostegno dell'Orchestra giovanile del Mediterraneo presso l'ente lirico del San Carlo di Napoli e del Festival Verdi di Parma e Busseto. Come prima firmataria di un disegno di legge sulla formazione musicale e delle arti performative e come promotrice dell'intergruppo «Per la musica» non posso che sottolineare l'adeguamento delle tariffe sull'equo compenso, su cui il ministro Franceschini è già intervenuto con un decreto ministeriale, limitandomi a riportare solo l'apprezzamento trasversale di molti esponenti della cultura italiana. Come osservato anche dall'Associazione dei piccoli produttori musicali, l'adeguamento porterà nuovi investimenti a sostegno della creatività, della ricerca e dello sviluppo di artisti emergenti. Nell'alveo dell'attenzione all'utilizzo di giovani nei settori culturali si inserisce il mio ultimo pensiero, volto a porre l'attenzione sugli istituti storici della Resistenza, che da oltre sessant'anni promuovono la ricerca storica contemporanea con convegni, archivi specializzati, formazione e aggiornamento degli insegnanti. Un ordine del giorno presentato da diversi senatori, approvato in Commissione, chiede un impegno del Governo a valutare di dotare gli istituti storici della Resistenza di locali idonei nell'ambito del patrimonio edilizio pubblico e risorse necessarie per la fruizione della documentazione da esse conservata. Ci auguriamo che ci possa essere un'attenzione in futuro per tali importanti realtà culturali e scientifiche. Questo decreto-legge guarda alla cultura come elemento della società: non più distante ed austera, ma vicina e dinamica. Una cultura non più burocratica, ma più trasparente e, finalmente, di respiro europeo.
2014-07-28	PD	PuglisiFrancesca	La retorica sulla dote immensa di monumenti: abbiamo ben 49 siti UNESCO, il cinque per cento del patrimonio mondiale e l'11 per cento di quelli europei. Possediamo il triplo dei musei della Francia e più del doppio della Spagna; le biblioteche della Francia sono appena un quarto di quelle italiane, mentre la Spagna ne ha circa la metà. Nonostante questo, a fronte di un aumento del 2,3 per cento dei turisti stranieri arrivati nel nostro Paese nel 2012, musei e siti culturali perdono 4 milioni di visitatori. I cinque principali musei statali di Londra attraggono 26,5 milioni di visitatori l'anno: il 73 per cento degli ingressi totali dei nostri 420 istituti dello Stato. Ora, se qualche soprintendente si offende perché con questo decreto viene inserita la possibilità di affiancare i soprintendenti stessi con un manager che sappia fare lievitare la bigliettazione, ferma restando, ovviamente, la loro importante funzione di tutela storico-scientifica, ce ne faremo una ragione. Ma al di là delle stime, dei numeri e delle varie interpretazioni, rimangono chiari i fatti: prima di questa legislatura per troppi anni c'è stata una totale assenza di politiche attive di investimento, una sottrazione di risorse e la rinuncia ad un'efficace tutela e valorizzazione del nostro patrimonio. Ho ascoltato bene l'intervento del senatore Giro. Ha ragione: quella del Colosseo fu una polemica sbagliata; vogliamo riconoscerlo, però chiediamo anche alla destra allora di riconoscere che tagliare 1,3 miliardi di euro alla cultura dal 2008 al 2012 è stata una delle scelte più sbagliate, insieme agli 8 miliardi di tagli fatti alla scuola. Il budget del MIBACT negli ultimi dieci anni ha perso il 27 per cento del suo valore. Allora, caro Ministro, questo decreto è già un nuovo inizio: l' art bonus, ovvero il credito fiscale per i privati che intervengono per il restauro del nostro patrimonio monumentale, in interventi di manutenzione, protezione e restauro di beni culturali pubblici, musei, siti archeologici, teatri pubblici e fondazioni lirico-sinfoniche, è una di quelle promesse che la politica fa da molto tempo ma che non aveva mai realizzato. Ora anche i privati e le aziende non hanno più alibi, se vogliono restituire un po' di ricchezza ai propri territori ed esercitare la propria responsabilità sociale di impresa: non solo potranno farlo, infatti, ma otterranno anche un beneficio fiscale. Mentre qui in Senato stiamo per approvare il decreto-legge Franceschini sull' artbonus, è arrivato come una ciliegina sulla torta anche il progetto di riorganizzazione del MIBACT. Finalmente, attraverso una vera rivoluzione della macchina ministeriale, il Governo dei beni e delle attività culturali e del turismo perde quella patina paludata ed elefantiaca, che non ha mai permesso al nostro Paese di vedere decollar il PIL, trasformando lo straordinario patrimonio monumentale, artistico e paesaggistico, in un'occasione di sviluppo e di occupazione. Fino ad oggi abbiamo mantenuto i 400 musei statali, che ho citato in precedenza, come teche in cui ci siamo accontentati di conservare e tutelare i nostri tesori artistici. D'ora in poi il rinnovamento delle figure dirigenziali permetterà di trasformare questi luoghi di arte e di cultura in luoghi vivi e di promozione delle nostre ricchezze. Sono particolarmente felice delle due nuove direzioni che ha deciso di istituire, in particolare la direzione educazione e di ricerca. In precedenza anche il senatore Liuzzi ha evidenziato quanto sia importante far dialogare il Ministero dell'istruzione e quello dei beni e delle attività culturali, perché in un Paese dove è drammatica la povertà educativa minorile dobbiamo tornare a educare le nuove generazione alla fruizione della musica e della bellezza di cui l'Italia è ricca. Uno dei più grandi sprechi di questi anni è stato infatti la mancata collaborazione tra Soprintendenze e ricerca universitaria e scientifica. Infine, signor ministro Franceschini, lei ha finalmente previsto un'altra cosa fondamentale per il nostro Paese, ovvero una nuova attenzione per le arti e l'architettura contemporanea e anche per la valorizzazione delle periferie urbane: c'è una norma su questo tema anche nel decreto in esame. Le opere della creatività e dell'ingegno italiano vanno a ruba all'estero: abbiamo quindi il dovere di lasciare ai nostri pronipoti non più schifezze o ecomostri, ma nuovi gioielli in tutti i settori della cultura e dell'arte. Questa riforma, insieme alla modifica che verrà prevista per le nuove competenze del Titolo V della Parte II della Costituzione, sono una vera rivoluzione e il Ministro fa bene a rivendicarlo. Si tratta di una rivoluzione nell'approccio del management dei beni e delle attività culturali, con una nuova sinergia tra cultura e turismo, che in precedenza mancava. Ciò potrà far ripartire lo sviluppo del nostro Paese, da un nuovo paradigma. È tramontato il tempo apocalittico dell'«uomo di superficie», citando un bellissimo articolo di Vittorino Andreoli. Questo può essere il tempo in cui «la bellezza salverà il mondo», come afferma il principe Myskin ne «L'idiota» di Dostoevskij. Non so se la bellezza salverà proprio tutto il mondo, ma se lei continuerà a lavorare così, signor Ministro - e, come hanno detto i rappresentanti di tutti i Gruppi, questo Parlamento è a disposizione per lavorare insieme a lei - la bellezza potrà senz'altro salvare l'Italia.
2014-08-04	LN	ArrigoniPaolo	Significative sono invece le dichiarazioni di qualche giorno fa di Cottarelli. Il Governo aveva spacciato la riforma come qualcosa di assolutamente innovativo, ma le dichiarazioni del commissario alla spending review hanno gelato tutti. Cottarelli ha detto che la stragrande maggioranza delle riforme fatte dall'Esecutivo e dalla maggioranza, ivi compreso questo decreto, sono finanziate con annunciati tagli alla spesa, dunque ancora lontani dall'essere perseguiti, che vanno dunque a coprire altre spese e non a ridurre le tasse, come un Governo responsabile avrebbe dovuto fare. In soldoni, l'assioma di Cottarelli è che il Governo Renzi sta creando un aumento della spesa pubblica. Ecco dunque che dopo i rilievi della Ragioneria generale dello Stato sulla mancanza di coperture di quattro misure si è dovuto correre oggi ai ripari rossi di vergogna. Il primo emendamento soppressivo è quello che fa più discutere ed è il no alla cosiddetta "quota 96" che avrebbe sbloccato 4.000 pensionamenti nella scuola. È una misura che si è dovuto stralciare. È inaccettabile che la mancata copertura sia stata rilevata dalla Ragioneria dopo l'approvazione della Camera dei deputati. Quella della quota 96 pare oggi una misura insopportabile ed è, per noi della Lega Nord, la dimostrazione che non ci sono più soldi. Così, il Senato è chiamato a fare il lavoro sporco e ad approvare la soppressione di una misura estremamente molto importante. Ma scusate, non essendo la copertura un'opinione, non ritenete che il Presidente della Commissione bilancio alla Camera avrebbe dovuto evitare di sottoporla al voto? Eppure la Lega Nord alla Camera fin dall'inizio aveva sostenuto che le coperture previste erano farlocche, mentre Boccia, il Presidente della Commissione bilancio della Camera, ha voluto comunque forzare il provvedimento, rimediando un flop clamoroso sulla pelle di 4.000 dipendenti della scuola.
2014-08-04	M5S	MorraNicola	. Domando di parlare. PRESIDENTE. Ne ha facoltà. MORRA (M5S). Signor Presidente, il decreto-legge in questione, a nostro avviso, non ha i requisiti che l'articolo 77 della Costituzione, secondo comma, prevede affinché ricorra la fattispecie del decreto-legge. Questo perché - come ha appena concluso di dire la collega Petraglia - il decreto si presenta certamente con interventi necessari, ma altrettanto certamente con interventi che definire urgenti, ma soprattutto omogenei tra loro, è espressione di grandissima fantasia. Capisco che a furia di dire bugie si inventino mondi virtuali, ma ricordo che proprio in quest'Aula il ministro Boschi riferiva una citazione di Amintore Fanfani «In politica le bugie non servono». Che bugie sono state dette, per esempio, a chi è stato illuso dalla fiducia posta dallo stesso Esecutivo Renzi ad un decreto-legge che oggi viene a essere, con tutta probabilità, sottoposto ad altra fiducia, dopo che l'Esecutivo ha proposto quattro emendamenti (abrogativi di alcuni articoli) quando aveva già ottenuto la fiducia appena pochi giorni fa alla Camera? Non so se mi sono riuscito a spiegare, ma il principio di identità e quello di non contraddizione, a suo tempo studiati e portati all'attenzione di tutti quanti gli esseri umani, razionali e normali, da Parmenide e Aristotele, sono proprio disattesi: dapprima si chiede la fiducia alla Camera per realizzare una deroga alla legge Fornero e poi, a distanza di pochissimi giorni, si va al Senato e si chiede la fiducia su un testo da cui sono stati espunti quegli stessi emendamenti che andavano in deroga alla legge Fornero. Vorrei capire noi tutti, cittadini italiani, con chi abbiamo a che fare: il primo requisito che deve avere l'interlocutore di un dibattito razionalmente fondato deve essere la credibilità che si acquisisce con la coerenza, con il mantenimento di principi logici cui tutti danno egual valore. Voi che richiamate Fanfani poi però, al tempo stesso, calpestate le sue parole, perché per primi lo smentite. E non mi riferisco solo alla questione «quota 96» per gli insegnanti della scuola pubblica. In questo decreto, infatti, si annidano - usando le parole del senatore Pietro Ichino - esempi lampanti di sperequazione allorquando, avendo trovato, per loro sì, la copertura finanziaria necessaria, si concede ai giornalisti la possibilità di derogare rispetto a quanto stabilito dalla legge Fornero, che - lo ribadisco - è stata votata da tutti quanti voi, e adesso invece chiedete di andare in deroga alla stessa. Pietro Ichino, nel corso dell'esame in sede referente da parte della Commissione affari costituzionali, ribadiva come non si comprendesse la ratio in termini di equità per cui si dovesse intervenire a favore di una categoria particolare di lavoratori, ossia i giornalisti. Allora mi domando se forse i giornalisti devono essere tutelati più di altri lavoratori, più degli infermieri, più degli operatori dei servizi di pubblica sicurezza, più degli insegnanti. Forse sì, perché i giornalisti, essendo espressione ed espansione del sistema di potere che voi rappresentate, debbono anch'essi essere tutelati. Chiedo innanzitutto sia fatta giustizia anche su questa materia, segnalata all'attenzione del Parlamento da un senatore che è esso stesso maggioranza. Abbiate il coraggio di affrontare queste questioni. Mi dispiace che, come al solito, non sia qui presente il Presidente del Consiglio perché, oltre che per dati formali, procedurali e certamente ineccepibili da un punto di vista anch'esso sostanziale, il problema che si pone è di natura economica. Come tutti quanti noi sappiamo, infatti, i conti pubblici stanno andando molto, molto di fretta, ma non nella direzione prospettata dal Presidente del Consiglio: ricordate quando disse che prudentemente ponevano come obiettivo di crescita del PIL lo 0,8, sicuri di essere positivamente smentiti perché saremmo cresciuti molto di più? Bene: mercoledì abbiamo saputo che si aspetta una grandinata dall'ISTAT in relazione al tasso di crescita del nostro PIL. Allora, perché non raccogliere per esempio gli inviti di un certo Fassina, non «Fassina chi?», che scrive sul «Corriere della Sera»
2014-08-04	M5S	MorraNicola	Su quei temi noi vorremmo un impegno congruo e non parolaio dell'Esecutivo, ma su di essi l'Esecutivo è sempre latitante, per non dire assente. Latitante forse suona meglio, perché è latitante di fronte ai propri impegni morali, oltre che ai propri impegni politicamente assunti con chi ha votato per i partiti di Governo, prestando fede alle parole del Presidente del Consiglio pronunciate il 23 maggio - forse perché pochi giorni dopo c'era una importante tornata elettorale - secondo cui il bonus degli 80 euro sarebbe stato esteso anche ad altre categorie, quali gli incapienti e i pensionati. Sarebbe stato, infatti, sommamente ingiusto garantirlo ad alcuni e non ad altri, forse anche più sfortunati e bisognosi. Ma di questo saranno gli elettori a doverne poi dare ragione. Infine, ricordo a tutti quanto è stato inverosimilmente - o forse verosimilmente - scritto sul quotidiano ufficiale del PD, cioè «la Repubblica» (visto che «l'Unità» ha cessato le pubblicazioni, come tutti sappiamo, qualche giorno fa), da Eugenio Scalfari, il quale, proprio nella giornata di ieri, faceva sapere a chi lo legge - e non soltanto - che forse sarebbe il caso di affidarci alla troika. Non voglio commentare questa esortazione, mi vorrei anzitutto affidare a governanti seri: evidentemente, se Scalfari si affida alla troika, quelli che abbiamo tanto seri non sono. Ricordo a me stesso che in un'altra intervista il nostro Presidente del Consiglio - il quale, più che a fare provvedimenti, è impegnato a rilasciare interviste - sosteneva come per la vita quotidiana degli italiani fosse irrilevante che l'aumento del PIL fosse dello 0,4, dello 0,8 o dell'1,5 per cento: tanto gli italiani non percepiscono. Però quei 4.000 miei ex colleghi che hanno lavorato come me nella scuola e che pensavano di poter andare in pensione e che poi in base alla legge Fornero questo presunto diritto se sono lo sono visto negato, fino a qualche giorno fa hanno nutrito la legittima aspettativa - perché voi glielo avete permesso - di poter accarezzare l'idea della pensione dal 1° settembre 2014. Per un provvedimento che lo stesso presidente della Commissione bilancio della Camera, Boccia, aveva assicurato avere le coperture necessarie (sono, se non ricordo male, 417 milioni di euro). Voi, nel giro di pochi giorni, prima dite sì e poi no: siete voi che state mandando il Paese alla rovina!
2014-08-04	PD	PagliariGiorgio	Per me - anche se credo che questa riflessione coinvolga il Governo e chiunque è stato anche oggi in Commissione - questo è un momento amaro, perché aver dovuto prendere atto della necessità, determinata dal richiamo all'articolo 81 della Costituzione, di sopprimere la norma della cosiddetta "quota 96", ossia quella relativa alla scuola, al risarcimento delle vittime del terrorismo ed alla penalizzazione, è stato davvero una ragione di disagio, dal punto di vista della coscienza. È stato un momento in cui per me si è percepito un attimo d'impotenza della politica, al quale credo però dobbiamo reagire tutti. Quello che è avvenuto con riferimento a queste disposizioni chiama ad una riflessione e ad una riaffermazione del ruolo proprio della funzione legislativa. Siamo stati costretti, come Senato, a prendere atto che su quelle misure non c'era la copertura finanziaria e a decretarne quindi la soppressione: non capiamo però perché ciò, se è avvenuto in questa sede, non sia avvenuto alla Camera. Se la mancanza di copertura è un dato non opinabile - e non può esserlo - la mancanza di copertura c'era anche al momento della votazione alla Camera dei Deputati e non può subentrare solo al momento della votazione al Senato della Repubblica
2014-08-05	FI	BerniniAnnaMaria	BERNINI (FI-PdL XVII). Signora Presidente, confermiamo il nostro voto contrario anche sul merito di questo provvedimento oltre che sulle modalità attraverso le quali è stato concepito. Modalità che continuiamo a deprecare, non possiamo fare diversamente, lo abbiamo visto... (Scambio di battute tra il senatore Marino Luigi e la senatrice Montevecchi). PRESIDENTE. Colleghi, adesso basta. Senatrice Montevecchi, senatore Marino, siamo alle dichiarazioni di voto di un altro Gruppo, per favore un po' di rispetto. Prego senatrice Bernini, continui. BERNINI (FI-PdL XVII). Come dicevo, si tratta di modalità che non possiamo non criticare, signora Presidente, per i motivi che abbiamo esposto ieri e che ricorderemo brevemente oggi. Non possiamo accettare che il Governo - ed è questa la provocazione principale nei confronti non solo di questo Parlamento, ma anche e soprattutto, e lo vedremo meglio in seguito, nei confronti dei destinatari di questo provvedimento cui il ministro Madia faceva cenno nelle sue considerazioni di replica - adotti modalità deprecabili, assolutamente provocatorie. Il Governo si fa legislatore due volte. Si fa legislatore primo nel momento in cui emana un decreto-legge costituzionalmente illegittimo rispetto alla incongruenza dei requisiti richiesti dall'articolo 77 della Costituzione; e non lo diciamo noi ma la Ragioneria generale dello Stato nel momento in cui non lo bollina, lo dicono gli Uffici tecnici di Camera e Senato nel momento in cui rilevano che non esistono le coperture, il che lo rende costituzionalmente illegittimo ai sensi dell'articolo 81 della Costituzione. Tutto questo doppiamente provocatorio, signor Presidente, colleghi, perché questo provvedimento, questo decreto-legge con cui il Governo si è fatto legislatore primo e si farà legislatore ultimo con l'ennesima richiesta di fiducia è già passato attraverso un ramo del Parlamento, ha già ottenuto una fiducia forzata, forzosa, estorta da parte dei colleghi della Camera. Questo significa non solamente una mancanza di rispetto nei confronti di tutto il Parlamento, ma soprattutto una mancanza di rispetto nei confronti di quei 4.000 lavoratori della scuola che la settimana scorsa si sono visti riconosciuta una pensione che ora viene loro sottratta.
2014-08-05	FI	BerniniAnnaMaria	Quali sono le caratteristiche di un provvedimento di riforma della pubblica amministrazione, come tutti noi - immagino - ecumenicamente lo concepiamo e come ci è stato propagandato e proposto dal Governo, con le solite formule tonitruanti, promozionali ed estremamente accattivanti? Innanzitutto, si è affermato che questo provvedimento semplifica la vita dei cittadini, riduce i costi e rende la pubblica amministrazione più trasparente. Non mi voglio dilungare sui singoli disposti perché purtroppo - come noto - l'apposizione della questione di fiducia ci ha privato del piacere di discutere sul merito del provvedimento; ci ha privato, quindi, dei contenuti, se non per un rapidissimo passaggio in Commissione in cui ci è stato detto che purtroppo, visti i tempi ristretti, avremmo dovuto ancora una volta sulla fiducia approvare un provvedimento siffatto, su cui peraltro sono stati approvati quattro emendamenti del Governo (lo abbiamo già detto e mi scuso di dovermi ripetere) che probabilmente hanno eliminato l'aspetto più tonitruante della sua presentazione, cioè la staffetta generazionale. Anche in questo caso, apro e chiudo immediatamente un inciso: non si può sostenere che, al netto dei 4.000 dipendenti del comparto della scuola, solo il mancato trattenimento in servizio - stiamo parlando di 1.200 persone da cui dobbiamo escludere i magistrati e i militari - rappresenterà un'efficace staffetta generazionale, di cui l'Italia si accorgerà.
2014-08-05	M5S	BlundoRosettaEnza	Purtroppo, però, si tratta di un testo astuto, e nei termini in cui ci ha abituato il presidente del Consiglio, il signor Renzi. La maggior parte delle sue norme sono poco più che delle enunciazioni di principio o più propriamente degli spot. Renzi, come tutti sanno, è abilissimo nella comunicazione. Utilizza Twitter in tempo reale per elargire promesse, informare dei presunti successi e, tuttavia, si serve dei canali istituzionali quando deve comunicare il mancato allargamento della platea degli 80 euro. Questa, di certo, non è una riforma adeguata. Basti pensare che entro il limite massimo di 4.000 soggetti e nell'ambito del personale della scuola si era previsto il ripristino della cosiddetta "quota 96" per l'accesso al pensionamento degli insegnanti, ma non si erano previsti limiti numerici per il rinvio ad una procedura di ricognizione, già avviata dal Ministero dell'istruzione, dell'università e della ricerca, che avrebbe potuto registrare un numero di aventi diritto molto superiore al numero previsto. Questo ripristino era a favore delle lavoratrici del personale della scuola che hanno maturato i requisiti previgenti entro l'anno scolastico 2011-2012 e che, successivamente all'entrata in vigore della riforma Fornero, hanno optato per la liquidazione integrale del trattamento pensionistico secondo il cosiddetto sistema di calcolo contributivo. Si consente che chiedano la rideterminazione mediante l'applicazione degli ordinari criteri di calcolo misto, con effetto dalla data di entrata in vigore della legge di conversione del presente decreto. Bene, in questo decreto non si sono considerate le coperture finanziarie. Vengo a leggervi quanto già scritto nella relazione, dove si dice: «In relazione alla copertura, comunque insufficiente in conseguenza della sottostima dell'onere, si segnala che l'utilizzo di risorse in conto capitale impatta diversamente sui tre saldi di finanza pubblica, ponendo un problema in relazione alla effettiva spendibilità di queste somme, con riflessi in termini di indebitamento e fabbisogno. Inoltre, l'ulteriore accantonamento di stanziamenti del bilancio dello Stato relativi alle spese rimodulabili, alla luce dei cospicui precedenti interventi di analoga natura(...)» - salto alcuni passaggi. «Si evidenzia che la Ragioneria generale dello Stato ha sottolineato l'insufficienza della quantificazione, che deriva sia da una più estesa platea di soggetti già pensionati da considerare, sia dalla possibilità che la norma si riveli lo strumento per aggirare i limiti numerici posti all'accesso al pensionamento "a quota 96"». Dal momento che l'esame della Ragioneria generale dello Stato aveva dato esito negativo, già il fatto che si è andati... PRESIDENTE. La invito a concludere, senatrice Blundo. BLUNDO (M5S). Concludo brevemente. Dicevo, si era intervenuti sulle lavoratrici della scuola, cioè sulle insegnanti, considerando che la situazione di coloro che si trovano in queste condizioni si è creata perché l'ex ministro Fornero non ha calcolato che per noi insegnanti vale l'anno scolastico e non l'anno solare. Allora, l'insieme di queste lacune e di queste incongruenze come può consentirci adesso di dare la fiducia? Ma quale fiducia, se i presupposti sono questi: gli spot elettorali, gli errori dimostrati a livello di bilancio, i passi indietro che ha dovuto fare il ministro Madia, le incongruenze già presenti nella legge Fornero? Ripeto: ma quale fiducia? Si doveva dibattere in quest'Aula e si dovevano prendere delle decisioni serie su un provvedimento di questo livello, che riguarda la pubblica amministrazione.
2014-08-05	M5S	CrimiVitoClaudio	Il decreto si presenta con un titolo - pardon, con un tweet - accattivante: «Riforma della pubblica amministrazione». Fa parte dei fantastici quattro, annunciati dal Presidente del Consiglio all'indomani della sua nomina (non elezione, nomina) da parte di Napolitano, nell'ormai lontanissimo febbraio di quest'anno. Ricordate? Una riforma al mese. Febbraio, riforme costituzionali ed elettorali: tempo scaduto; marzo, riforma del lavoro: tempo scaduto; maggio, riforma del fisco: tempo scaduto; la riforma della pubblica amministrazione, prima fissata entro aprile, poi posticipata a giugno: siamo ad agosto e di riforma non c'è traccia in questo decreto. Più che una riforma è una riformicchia. Ne aveste azzeccata una di data, di scadenza. Magari fosse solo un problema di previsioni mancate! Siamo davanti ad un mentitore seriale e ora vi dico perché. Il Renzi 1.0 diceva: «o torniamo alla preferenza oppure torniamo ai collegi uninominali»; il Renzi 2.0 vara l'Italicum con le liste bloccate. Il Renzi 1.0 diceva che «il punto vero è che in un qualsiasi Paese, quando un leader politico viene condannato con sentenza passata in giudicato, la partita è finita, game over » (parole sue); il Renzi 2.0, invece, dice: «Mi limito a dire che c'è una profonda sintonia tra le proposte che il Partito Democratico ha esposto alle primarie e le proposte che abbiamo avuto modo di discutere oggi con Silvio Berlusconi e Gianni Letta». Questo è il Renzi 2.0. Il Renzi 1.0 diceva: «Ho sempre detto, in tutte le interviste, che sarei passato dallo scalone principale», «Se domani mattina crolla il Governo Letta (...), io ritengo che, per quello che ho in testa, o passi da un consenso elettorale o non sei credibile»; il Renzi 2.0 dice: «Ho ricevuto dal Presidente della Repubblica l'incarico di formare il nuovo Governo». Il Renzi 1.0 dice che «in un Paese normale non è possibile che cambino tutte le volte i simboli dei partiti e rimangano le stesse facce alla guida del Paese. Non funziona così altrove» (lo diceva con tono accorato). Ebbene, Alfano, Delrio, Lorenzin, Lupi, Franceschini, Orlando: stesse facce, stesso Governo. Ma andiamo nel dettaglio, colleghi e cittadini, non voglio sottrarmi ad un'analisi approfondita del testo. Il titolo del decreto che andiamo a fiduciare anche oggi è, in realtà, ben distante dal tweet annunciato, ridimensionato rispetto agli annunci di riforma della pubblica amministrazione. Si parla di misure urgenti per la semplificazione e la trasparenza amministrativa e per l'efficienza degli uffici giudiziari. Il decreto è un insieme di buoni propositi, di idee buttate lì nel mezzo, in modo estemporaneo, scoordinato e incompleto. Questo decreto non è una riforma della pubblica amministrazione, sia chiaro; è una specie di glossario, un elenco di una quarantina di questioni, di propositi, che riguardano la pubblica amministrazione, la semplificazione amministrativa e la giustizia, ciascuna delle quali avrebbe avuto bisogno di un provvedimento legislativo ad hoc, sottoposto alle Commissioni competenti. Abbiamo invece uno zibaldone di norme, trattate in modo frettoloso, con errori madornali evidenti. Qualcuno ha calcolato in 25 i decreti ministeriali necessari perché questo provvedimento diventi operativo, che si aggiungono agli altri 800 ancora da emanare dai precedenti Governi. E poi il problema è il Parlamento e le Camere: il problema è il Governo! Viene, ad esempio, istituito l'ufficio del processo presso gli uffici giudiziari, con un articolo buttato lì in un decreto, quando sul tema della riorganizzazione del lavoro nelle cancellerie giudiziarie ci sono decenni di studi e approfondimenti, di analisi e confronti. Peccato, sarebbe stata un'ottima occasione, avrebbe avuto il nostro apporto propositivo, perché sul tema della trasparenza, della semplificazione amministrativa e della sburocratizzazione sapete bene che ci siamo sempre spesi con proposte concrete. Se non avesse messo la fiducia, magari qualche articolo lo avremmo anche votato convintamente, anche se solo di buoni propositi si tratta. Peccato. In questo decreto vediamo solo due cose certe. La prima: servirà sicuramente un nuovo decreto a breve per sanare gli errori madornali, per prorogare le scadenze non rispettate, per rinviare l'entrata in vigore di prescrizioni che in questo decreto si introducono. Quindi l'unica cosa certa di questo decreto è che ne servirà un altro a breve per aggiustarlo, come tutti i precedenti. L'altra cosa certa, l'unica cosa certa, vera, diretta e applicabile è l'aumento del 15 per cento del contributo unificato, cioè la tassa sui processi civili che i cittadini devono pagare per poter accedere alla giustizia civile: questo è certo e non è oggetto di ulteriori decreti, è già in vigore. Si fa diventare così la giustizia sempre di più prerogativa di pochi, di chi cioè si può permettere di accedervi: con precedenti decreti avevate tra l'altro già aumentato le quote per l'accesso alla giustizia. Ministro, lei ha parlato della necessità di dare risposte concrete, immediate e tangibili ai cittadini. Mi chiedo - e lo chiedo adesso a tutti voi - che cosa porterà di buono nell'immediato ai cittadini la norma sulla mobilità interna intercompartimentale del personale della pubblica amministrazione. Quale beneficio immediato ne avranno, sempre che la cosa vada a buon fine? Cosa porteranno di buono nell'immediato ai cittadini la norma sul collocamento fuori ruolo dei magistrati e tutte le altre norme sui magistrati? Cosa porterà di buono nell'immediato ai cittadini la norma sulla riorganizzazione del Ministero dell'interno? Cosa porterà di buono la norma sul pensionamento anticipato dei giornalisti di testate in crisi finanziaria? Cosa c'entrano con la pubblica amministrazione i giornalisti di testate in crisi aziendale? Cosa c'entrano? Come lo spiegate ai cittadini che a queste persone è consentito andare in pensione a 58 anni di età e 18 anni di anzianità contributiva? Come lo spiegate a coloro ai quali avete innalzato l'età pensionabile? A chi avete fatto la marchetta? Ditelo. E come fate ad affermare che avete ampliato i poteri dell'Autorità nazionale anticorruzione quando, in realtà, avete semplicemente accorpato in essa funzioni che già svolgeva un'altra Autorità, quella per la vigilanza sui lavori pubblici: avete semplicemente accorpato due funzioni, non avete ampliato un bel niente e non avete introdotto niente di nuovo. L'unica norma che ha una conseguenza diretta sui cittadini è l'ennesimo aumento del 15 per cento della tassa sui processi e non è nulla di buono per la popolazione. Ci sono poi quelle norme - forse le uniche - che avrebbero portato dei benefici diretti e tangibili, che sono state però abrogate immediatamente in questi giorni, con un emendamento del Governo, perché non c'erano le coperture, per mancanza di fondi: stiamo parlando di una decina di milioni di euro, signori, una decina di milioni di euro, che è una cifra irrisoria per provvedimenti di questo tipo. Ma cosa ci aspetta a settembre, cosa significa questo? Diciamolo che non ci sono più soldi, è forse quello il problema. Se non riusciamo a trovare 10 milioni di euro per sanare una violazione di diritti, dove troveremo a settembre i soldi per tutto il resto e per tutte le promesse che non saranno mantenute? Penso alla norma che abolisce, ad esempio, il contributo alle Camere di commercio, senza che ci si renda conto delle conseguenze dirette sull'organizzazione delle stesse, sui servizi offerti e sul personale che in esse lavora, dimenticando inoltre o consapevolmente ignorando - come lei stessa ha ammesso in Commissione, signor Ministro - che in Sicilia, per esempio, le Camere di commercio pagano le pensioni al personale in quiescenza e che potrebbero trovarsi nell'immediato senza la disponibilità economica per provvedere. La sua risposta, Ministro, è stata un'alzata di spalle. Non può farci nulla. Penso, ancora, agli insegnanti della cosiddetta quota 96, tanto citata. Un errore sulla pelle delle persone: 4.000 persone che hanno visto violati i propri diritti una prima volta e che si sono illuse - sì, le avete illuse - ed oggi si troveranno nuovamente tradite, prese in giro. Giocate sulla pelle delle persone, dimenticando che dietro quei freddi numeri ci sono persone, famiglie con bambini, mutui da pagare e spese sanitarie da affrontare. Ministro, ha annunciato questa mattina che il Governo farà un intervento strutturale sulla scuola: sono sicuro che tutto il personale della scuola sta già tremando all'idea che qualcuno rimaneggerà ancora una volta il loro settore per l'ennesima controriforma. Quando si parla di intervento strutturale la prima cosa che viene in mente sono i tagli. PRESIDENTE. Senatore, la prego di concludere il suo intervento. CRIMI (M5S). Un'ultima considerazione. Penso, infine, alle vittime del terrorismo e delle stragi, per le quali erano previsti dei benefici: ebbene, anche questo articolo è stato abrogato per mancanza di fondi. Vittime una volta, dunque, e già vittime una seconda volta. E voi sareste i nuovi Padri costituenti? Siete indegni di questo nome.
2014-08-05	PD	PagliariGiorgio	Prendo un altro tema che mi sembra significativo in questo decreto e che credo sia stato ripreso anche in alcuni interventi. Ci sono scelte sul piano del pubblico impiego che, sebbene debbano essere sviluppate, sono comunque significative e molto importanti. Sul piano della giustizia, l'introduzione dell'ufficio del processo è un principio sicuramente molto importante rispetto ad una razionalizzazione del sistema della giustizia. Esso, proprio nella logica a cui mi richiamavo ieri della centralità del tema dei tempi brevi della giustizia rispetto alla riforma complessiva della giustizia, rappresenta un passo in avanti molto importante e molto significativo. Il magistrato deve avere uno staff di collaboratori, come accade sotto l'altro fronte negli studi legali, in modo tale da poter avere collaborazione nell'istruzione delle pratiche e quindi essere nella condizione di dare soluzioni certe in tempi celeri. Vengo poi ai temi più delicati, come la soppressione della norma sulla scuola, la soppressione della norma sul risarcimento alle vittime del terrorismo e la norma che riguarda le penalizzazioni. È stato detto in quest'Aula che sono state scelte politiche. Io credo però che da questo punto di vista manchi la prova, nel senso che o si dimostra che la Ragioneria generale dello Stato ha eccepito la mancanza di copertura per fare un piacere al Governo, oppure questo argomento non prende. Tale argomento si iscrive semplicemente in quella che è una polemica politica legittima, ma che rispetto a questi temi mi sembra molto impropria. Mi auguro, sotto questo profilo, che l'impegno che ha espresso il presidente Renzi di risolvere il problema in tempi rapidi (di cui non ho ragione di dubitare) diventi una norma concreta, in modo che si chiuda questa parentesi. Essa, peraltro, pone una questione su cui non ritorno, ed è il rapporto tra la struttura tecnica dell'economia e le scelte politiche di Governo. La semplifico in questi termini. Vorrei capire, proprio perché credo che il supporto tecnico non possa invadere il campo delle scelte politiche - ed è un tema che è ricorso in più interventi - se l'eccezione di mancanza di copertura sia dovuta alla mancanza effettiva dei soldi necessari o se sia dovuta ad una scelta della Ragioneria di mantenere quella provvista in funzione di scelte più ampie legate alla legge di stabilità. Se questa fosse la scelta della Ragioneria, non potrebbe che essere, a mio modo di vedere, profondamente stigmatizzata, perché è il Governo che decide quando e come spendere nel contesto delle provviste a disposizione. Non può essere l'organo tecnico che decide quando quei soldi si spendono e quando sono a disposizione per le scelte politiche, perché in questo secondo caso è l'organo tecnico che fa politica e non l'organo politico. Credo che questo sia un tema che, più che mai, va ripreso e sottolineato anche nella logica della considerazione che ho fatto ieri in tema di millenorme. Millenorme non vuol dire decreto omnibus, ma significa, nello specifico, che siamo di fronte a un decreto che, per temi, sviluppa una serie di scelte finalizzate alla soluzione di quel problema. In tema di semplificazione, ci sono le scelte in quel senso. Millenorme è un tema che si pone rispetto alla possibilità della politica di controllare fino in fondo la coerenza delle norme con le scelte di fondo, proprio perché, anche sotto questo profilo, si evidenzia una eccessiva tendenza all'ingerenza della burocrazia ministeriale, che rappresenta uno dei temi centrali della politica: il rapporto tra la politica e le strutture ministeriali. Ciascuno faccia il suo mestiere. Questo è assolutamente importante e decisivo. La separazione tra politica e tecnica, un principio che è venuto affermandosi nel nostro ordinamento non da tantissimi anni, deve essere consolidata e riportata alla nettezza delle scelte originarie, perché le responsabilità devono essere chiare su un fronte e su un altro: alla politica competono le scelte, alla tecnica compete di dare gli apporti tecnici perché queste scelte possano essere compiute. A quest'ultima non compete di sovrapporsi alla politica, di impedire le scelte o di portare le scelte ad avere effetti diversi da quelli che vuole la politica.
2014-08-05	PD	RussoFrancesco	Presidente, signora Ministra, colleghi, lasciatemi iniziare dicendo che stiamo trattando un tema che credo i cittadini ci chiedano di preservare da polemiche di parte o dalle tensioni che accompagnano la riforma costituzionale di questi giorni. Lo dico perché ho sentito parlare di decreto omnibus o di esodati in forma decisamente impropria, ma soprattutto perché la riforma della pubblica amministrazione - che questo decreto prova ad anticipare in alcune sue linee necessarie ed urgenti e in attesa del provvedimento più organico che seguirà - è, infatti, uno dei temi decisivi su cui misurare la capacità riformatrice non solo di questo Governo e di questo Parlamento, ma di un'intera generazione politica e la sua ambizione di lasciare un segno non effimero nella storia politica del Paese. Come ci siamo ripetuti più volte - e lo ha fatto in modo ancor più autorevole il presidente Napolitano - in questa breve ma già molto intensa legislatura, a noi è affidato il compito di riavvicinare i cittadini all'idea stessa di bene comune, di comunità nazionale che veda nello Stato e nelle sue articolazioni politiche e amministrative uno strumento di costruzione e di difesa della vita e dello sviluppo della comunità civile. Moltissimi di noi sono qui al loro primo mandato, ma stanno sperimentando il carico di diffidenza, di sfiducia e di poca credibilità che ci circonda e che è alla base di percezioni ormai anche «mitologiche» che caratterizzano parlamentari e amministratori percepiti indistintamente come casta. Sappiamo però che una parte molto significativa del discredito della cosa pubblica nasce soprattutto dal rapporto sempre meno felice degli italiani con gli apparati amministrativi dello Stato, percepiti anch'essi come autoreferenziali e al servizio di proprie logiche di autoconservazione piuttosto che realmente a servizio del benessere dei cittadini. Credo che ciascuno di noi si sia sentito raccontare, in campagna elettorale o nell'incontro frequente con gli elettori, storie di ordinaria follia amministrativa: spesso ci hanno rinfacciato 70 o più tra permessi, certificati o autorizzazioni necessarie ad aprire una semplice attività come un bar o una lavanderia; l'assurdità di dover di prendere una giornata di ferie per far la fila presso un centro civico ed ottenere ciò che potrebbe arrivare sul tablet o sul computer di casa; la confessione amara di un dirigente pubblico che ammette di spendere insieme ai suoi colleghi la maggior parte del suo tempo non a risolvere problemi e a costruire soluzioni innovative ma a pararsi le spalle dai rilievi dei superiori o della Corte dei conti. E ancora, la rabbia di sapere che non basta aver ragione in affari o nelle relazioni sociali se chi ti ha fatto un torto può sfidarti in una defatigante e infinita vicenda giudiziaria, i cui i tempi lunghi sono la migliore garanzia di impunità. Ecco, allora, il senso della nostra sfida: restituire qualità e dignità a quella che è ancora la più importante e decisiva infrastruttura pubblica del nostro Paese. Restituire a chi lavora nella pubblica amministrazione l'orgoglio di svolgere un servizio decisivo per la qualità della vita dei propri concittadini e per il futuro del proprio Paese. Siamo riusciti, infatti, negli ultimi decenni a smarrire il valore di un patrimonio straordinario e a svilire il ruolo di tanti quotidiani e silenziosi «eroi civili», di chi si occupa degli aspetti più delicati della nostra esistenza: i medici e gli infermieri che curano i nostri anziani, i maestri cui affidiamo gli anni più importanti dei nostri figli, le forze dell'ordine che tutelano la nostra sicurezza. Tutto a causa di una malsana idea di produttività e di profitto, ma soprattutto di una cattiva manutenzione della nostra pubblica amministrazione che è oggi necessario superare. Andare nella direzione della semplificazione in primis a favore dei più deboli, della trasparenza, del ricambio generazionale, del superamento dei privilegi, della digitalizzazione e della lotta alla corruzione come indica il provvedimento che stiamo per votare vuol dire proprio scardinare quei luoghi comuni che oggi mortificano i moltissimi qualificati servitori dello Stato che fanno -spesso nell'ombra - il proprio dovere e giustificano le richieste semplificatorie di chi vorrebbe solo tagliare e ridurre la macchina pubblica senza affrontare la fatica di una ben più utile e necessaria riqualificazione. Saremo riusciti nel nostro compito quando i cittadini si chiederanno non quanto costa la pubblica amministrazione, ma quanto vale. Per fare questo, però, va separato il grano dal loglio; vanno individuate e colpite con fermezza le sacche di inefficienza e di privilegio ed i paradossi di una macchina nata per servire, ma che spesso assorbe più risorse di quante ne produca. Faccio solo un esempio, citando il mio Nord-Est, a scanso di equivoci territoriali. Tra gli interventi di sostegno alle famiglie più povere, che da Nord a Sud alcune Regioni hanno varato, quello del Veneto è oggi un esempio di lavoro socialmente inutile. Ogni euro erogato costa circa 1,34 euro di burocrazia e permette di raggiungere solo l'1 per cento delle famiglie in condizioni di povertà. È solo un esempio, ma credo che ciascuno di noi potrebbe farne di più vicini a casa propria. Da qui, il nostro supporto al Governo affinché persegua con determinazione gli obiettivi indicati anche con il lavoro sulla futura legge delega. Le proposte avanzate dal Governo in tema di ruolo unico della dirigenza, flessibilità nell'attribuzione degli incarichi, politiche retributive e percorsi di carriera collegati ai meriti ed alle competenze, revisione della disciplina della responsabilità ed incentivazione della mobilità, ci trovano in piena sintonia. Una efficace riforma della pubblica amministrazione dovrebbe avere poi altre semplici linee guida: tetto per gli stipendi; accorciamento della catena di comando; distinzione tra politica e amministrazione e tra amministrazione e giurisdizione; professionalizzazione della dirigenza, scelta con i criteri costituzionali del concorso e dell'imparzialità; esclusività degli incarichi; mobilità. Auspichiamo quindi e confidiamo - per quanto possibile, vigileremo - che lo sviluppo di questi principi non si areni nei provvedimenti attuativi e consenta finalmente di sbloccare un settore prigioniero di rigidità ed eccessivo immobilismo, dando spazio alle persone capaci e competenti, siano esse interne alla pubblica amministrazione o provenienti da altri ambiti del sistema economico, nazionale ed internazionale. Da questo punto di vista, l'età media elevata della dirigenza pubblica rappresenta un'occasione storica e permette di sperare che la «staffetta generazionale» giustamente enfatizzata dalla Ministra diventi realtà, magari anche attraverso formule che, come il contratto di generazione francese, garantiscano, per quanto possibile, la compresenza di seniores e neoassunti e di avvicinare, e non allontanare, il comparto pubblico da quello privato. Crediamo vi sia la concreta possibilità di cambiare il 50 per cento dei dirigenti attualmente in servizio semplicemente gestendo il turnover fisiologico nell'arco di sette-otto anni: tempo forse destinato ad accorciarsi di fronte alle nuove misure, quale l'abolizione dell'istituto del trattenimento in servizio. Speriamo davvero di non perdere questa occasione. Quali - allora - i punti, a parere nostro, ancora da sottolineare in questo provvedimento? Cosa dobbiamo e possiamo dire agli italiani per condividere la nostra ambizione ed il nostro lavoro su un tema che sappiamo profondamente sentito e destinato ad incidere sulla quotidianità di ogni famiglia ed impresa? Mi prendo solo un minuto, allora, per ricordare due aspetti particolarmente legati alla sensibilità dei cittadini. Il primo è l'impegno che traspare da questa riforma in direzione di una lotta senza quartiere alla corruzione. Non serve ricordare la giustificata onda di sdegno nei confronti delle recenti vicende del MOSE e di Expo 2015 ed il senso di impotenza davanti all'idea che sia ormai impossibile realizzare un appalto per opere pubbliche senza il necessario corredo di mazzette e ruberie di denaro dei contribuenti. Da qui, l'apprezzamento per l'accresciuto ruolo dell'Agenzia nazionale anticorruzione e del suo presidente Cantone, attraverso nuove funzioni in materia di trasparenza e prevenzione e la possibilità - lo ricordava il relatore - di ricevere di notizie di anomalie ed irregolarità relative a contratti pubblici su tutto il territorio nazionale. Il secondo è relativo alla sfida ed alle potenzialità degli strumenti che la tecnologia mette a disposizione anche di una rinnovata amministrazione pubblica. Il nostro è tempo di giovani nativi digitali, ma anche di molti meno giovani alfabetizzati digitali. Si tratta di italiani che vivono in una ormai naturale dimensione tecnologica, che domandano e rendono possibile un diverso rapporto tra pubblica amministrazione e cittadini. In questa direzione il decreto-legge prevede non pochi elementi di innovazione; dalla semplificazione della governance dell'Agenzia per l'Italia digitale, a quella della modulistica online, spinta all'interoperabilità ed all'apertura delle banche dati. E, ancora, l'attuazione delle regole tecniche del codice dell'amministrazione digitale, con potere della Presidenza del Consiglio di adottarle in caso di inadempienza degli altri Ministeri; l'introduzione del processo amministrativo digitale; lo snellimento del processo civile telematico; l'informatizzazione del processo contabile e del processo tributario. In una valutazione largamente positiva di questo provvedimento non vogliamo tacere qualche criticità rispetto alla quale - come ha riconosciuto nella sua replica anche la Ministra - il Senato non ha purtroppo potuto sostanzialmente intervenire per la compressione dei tempi necessari a convertire il decreto-legge prima della sua scadenza. La prima - non possiamo nascondercelo - è legata alla questione di "quota 96", che anche oggi riempie le pagine dei giornali. Dobbiamo ammettere con franchezza che è una sconfitta per noi tutti; è una sconfitta per il Parlamento, seppure di fronte ad una responsabilità e ad errori che risalgono alla riforma Fornero. Bene ha fatto il presidente Renzi a confermare l'impegno del Governo a trovare una soluzione adeguata per chi ha subito un'oggettiva discriminazione nel provvedimento che nelle prossime settimane metterà mano all'intero comparto scuola. Questo, tuttavia, non deve far venir meno una profonda verifica delle nostre modalità di lavoro e del rapporto che intercorre tra Camere ed Esecutivo, con difficoltà che durano da più legislature. Lo diciamo, colleghi, perché vorremmo che fosse l'ultima volta in cui si debba sentir dire in quest'Aula o dai media che la Ragioneria ha impedito un provvedimento su cui il Parlamento aveva deliberato. Questo non fa bene all'autorevolezza del potere legislativo, ma neppure agli altri settori dell'amministrazione pubblica. In secondo luogo, vorremmo dire che non ci convince affatto la previsione riportata all'articolo 1- ter che prevede disposizioni in materia di prepensionamento del personale dell'Istituto nazionale di previdenza dei giornalisti italiani (INPGI) di aziende in ristrutturazione e riorganizzazione. Comprendiamo la situazione di particolare crisi del settore, ma ci pare un pericoloso precedente rispetto a condizioni di discrimine tra un comparto e l'altro, che rischiano di non apparire del tutto motivate. Confidiamo davvero che il Governo abbia modo di metterci mano in futuri provvedimenti. Signora Presidente, cari colleghi, lasciatemi concludere con un ringraziamento alla Ministra, al relatore, agli Uffici per il lavoro svolto. Nonostante le criticità appena ricordate, ci troviamo di fronte ad un provvedimento di cui non può essere disconosciuta la complessiva portata positiva e innovativa, a partire - come è stato ricordato - dalla consultazione pubblica che ne ha caratterizzato la prima fase e che è davvero, lo sottolineo, una buona pratica da ripetere. L'articolo 3, secondo comma, della nostra Costituzione assegna alla Repubblica il compito di rimuovere gli ostacoli di ordine economico e sociale che, limitando di fatto la libertà e l'eguaglianza dei cittadini, ne impediscono il pieno sviluppo personale e la partecipazione alla vita sociale. PRESIDENTE. La invito a concludere, senatore. RUSSO (PD). Sto concludendo, signora Presidente. Sappiamo che il diritto all'istruzione, alla salute, al lavoro sono i capisaldi di questa azione positiva, ma è altrettanto evidente che è attraverso il potenziamento di una pubblica amministrazione sempre più radicata ed efficiente che tali diritti sono diventati effettivi, garantendo all'Italia uno sviluppo economico e sociale imprevedibile anche solo per la generazione dei nostri nonni. Per questo il Gruppo del Partito Democratico voterà a favore della conversione in legge di questo decreto-legge e conferma la sua fiducia al Governo nel suo sforzo di modernizzazione del Paese; uno sforzo necessario per la difficile uscita da una crisi forse inedita, per dare al Paese una pubblica amministrazione più forte, competente e capace di valorizzare le sue eccellenze, dai suoi ruoli solo apparentemente minori..
2014-08-06	LN	BisinellaPatrizia	Signora Presidente, intervengo per dire che voteremo contro questo emendamento perché, come abbiamo già visto, ormai alle Regioni sono state tolte diverse competenze. Se in più, adesso, andiamo a togliere addirittura quelle poche competenze che rimangono, non va assolutamente bene proprio perché abbiamo visto che questa mania di accentrare nello Stato non va bene. Pensiamo solo a come va la scuola in Italia, che è di competenza esclusiva dello Stato: un disastro! Se adesso anche quelle poche cose che hanno le Regioni le riportiamo in capo allo Stato, diventa tutto un disastro. Salviamo quelle piccole cose che ancora funzionano in alcune Regioni.
2014-08-06	LN	DivinaSergio	Signora Presidente, invano noi continuiamo a tentare di mantenere un po' di obiettività e un po' di competenza sulle Regioni. Le Regioni piano piano le avete spolpate: verranno tolte loro le competenze sulla previdenza integrativa, sull'ambiente, sul turismo, sullo sport, sull'energia, e avremo meno competenze sulla scuola. In merito al tema salute, alla collega Fucksia rispondo che è giustissimo che su tutto il territorio ogni cittadino possa godere di livelli minimi, ma la salute oggi è garantita grazie a qualche Regione che riesce con meno soldi e in modo assai più efficiente a garantire livelli altissimi di qualità e con le convenzioni ASL ogni cittadino, da qualsiasi Regione provenga, può farsi curare e il diritto alla salute è garantito proprio perché è in mano alle Regioni altrimenti non funzionerebbe nemmeno il settore sanitario! Vedete, dove è lo Stato che gestisce, come gestisce e quali macerie restano dietro di lui!
2014-08-06	M5S	MontevecchiMichela	Signora Presidente, intervengo per annunciare il mio voto favorevole su questo emendamento che ritengo sia di un'importanza fondamentale giacché tutelare l'insegnamento delle lingue minoritarie significa tutelare le comunità che custodiscono una memoria culturale importantissima per la memoria collettiva del nostro Paese. In questo processo contemporaneo di globalizzazione che fagocita nella omogeneizzazione culturale tutte le realtà più piccole, questo emendamento risulta importantissimo. Invito tutti a votarlo perché permette alle comunità più piccole di tutelare, di conservare e di insegnare e trasmettere la propria culture che così non andrà persa. Inoltre, si restituisce alla scuola la sua funzione di presidio, di memoria storica.
2014-08-08	M5S	PetrocelliVitoRosario	Solo a pensare, cari colleghi, a quello che accadrà in autunno, francamente, mi vengono i brividi. Renzi e Padoan continuano a dire che non servirà una manovra lacrime e sangue, ma come possono mentire così spudoratamente? Come affronteranno un debito pubblico che dall'inizio dell'anno è aumentato di 96 miliardi, con una crescita del 4,7 per cento? Per correggere i conti serviranno forse 20-25 miliardi. Secondo voi, cittadini, questi soldi dove li andranno a prendere? Taglieranno le pensioni d'oro dei grandi manager ? Tasseranno i grandi patrimoni? Niente di tutto ciò. Ecco quello che faranno: toccheranno di nuovo le pensioni minime, toccheranno i conti correnti degli italiani con un prelievo forzoso, aumenteranno i ticket, le tasse scolastiche, taglieranno fondi alla sanità pubblica e alla scuola. Quello che gli ultimi Governi hanno fatto sempre. Cari italiani, davanti agli occhi di tutti c'è che questo Governo ha fallito. Se questa maggioranza avesse la schiena dritta, se non fosse ricattata da un Governo incapace ma arrogante, se questa classe politica fosse migliore del Paese che rappresenta, allora il da farsi sarebbe chiaro a tutti: anche voi, cittadini, sfiducereste questo Governo. Il Movimento 5 Stelle questo Governo lo ha già sfiduciato e lo sfiducia anche oggi. Prima di concludere, cari colleghi, Presidenza, vi comunico che consegnerò la parte restante del testo, che avevo intenzione di leggere e che consiste in un documento contenente centinaia di e-mail, che sono arrivate in queste settimane nella casella di posta di tutti i senatori: le e-mail che contengono gli emendamenti che gli italiani avrebbero voluto inserire nella riforma costituzionale. Il potere, infatti, appartiene al popolo e non al Governo ed al Presidente del Consiglio!
2014-08-08	PD	ZandaLuigi	Il voto dei senatori del Partito Democratico poggia sulla consapevolezza che la soluzione della drammatica crisi italiana è così lunga e così complessa perché abbiamo non solo un'economia debole, ma anche istituzioni vecchie, un sistema politico malato, amministrazioni pubbliche inadeguate. In una parola, il nostro Stato è fragile e sono fragili le sue articolazioni, dal Parlamento al Governo, dalla giustizia al fisco, dai lavori pubblici alla scuola.
2014-09-16	PD	ZandaLuigi	Signor Presidente, ringrazio il Presidente del Consiglio per aver voluto informare il Parlamento sulle politiche del Governo per i prossimi tre anni. Naturalmente, valuteremo le misure non appena varate, ma la sua iniziativa consente sin d'ora di conoscere la sintesi degli indirizzi politici e la mappa degli interventi che il Governo adotterà: mercato del lavoro e scuola, giustizia e pubblica amministrazione, legge elettorale e assetto istituzionale, fisco e politica industriale, diritti civili e RAI.
2014-09-17	M5S	FucksiaSerenella	Signor Presidente, io condivido il senso di responsabilità messo in evidenza dal mio Gruppo, ma nello stesso tempo non intendo avallare con un voto favorevole un testo che non ha risolto i problemi che dovevamo risolvere e, soprattutto, non intendo avallare le bugie con cui ci presenteremo in Europa. Noi, infatti, ci presentiamo mentendo e sapendo di farlo. Due giorni fa è stato il primo giorno di scuola per milioni di studenti italiani. Da piccoli, lo ricorderete tutti, ci hanno insegnato - almeno a me lo hanno fatto - che non bisognava mai dire le bugie, perché se poi uno veniva sbugiardato non sarebbe stato più creduto per il futuro. Io a questo principio sono rimasta in qualche modo ancorata, quindi ringrazio l'impegno di qualche singola persona, ma non posso approvare un provvedimento del genere. Proclamo dunque il mio voto di astensione. Io penso che noi abbiamo esaurito il nostro credito di menzogne davanti all'Europa; qui dovevamo compiere un atto di responsabilità e di impegno. Non ho visto invece grondare sudore; si poteva fare molto di più, secondo me. Mi sento umiliata di trovarmi contro questo muro di gomma, soprattutto di fronte a soluzioni che sono state presentate e non sono state ascoltate. Vorrei ricordare un attimo il famoso principio del rasoio di Occam, il filosofo francescano vissuto nel XIV secolo. Tale principio, ritenuto alla base del pensiero scientifico moderno nella sua forma più immediata, suggerisce l'inutilità di formulare più ipotesi di quelle che siano strettamente necessarie per spiegare un dato fenomeno, quando quelle iniziali siano sufficienti. Sono tre le regole principali: non moltiplicare gli elementi più del necessario; non considerare la pluralità se non è necessario; è inutile fare con più ciò che si può fare con meno. In altri termini, non c'è motivo alcuno per complicare ciò che è semplice; all'interno di un ragionamento o di una dimostrazione vanno invece ricercate la semplicità e la sinteticità. E noi come abbiamo risolto? Abbiamo risolto rinviando alla prossima direttiva europea. Quindi confermo il mio voto di astensione.
2014-09-17	M5S	PagliniSara	Questo è un tema molto sentito, signor Presidente. È stata necessaria una sentenza del tribunale di Pisa, pronunciata il 4 settembre dal giudice Polidori, per ordinare la cessazione della condotta discriminatoria e consentire l'immediata iscrizione di uno studente affetto da disabilità in un istituto ad indirizzo musicale. L'uomo costruisce la propria identità attraverso il rapporto con l'altro e la scuola è il luogo privilegiato di inclusione e di incontro. La mancata tutela delle diversità è la cultura dell'esclusione, che porta a discriminare e ad annullare socialmente la persona con diversa abilità. Una società che vuole crescere nei diritti e nel rispetto dei più deboli, deve essere necessariamente una società pronta ad accogliere e non a respingere.
2014-09-17	M5S	PagliniSara	Signor Presidente, la scuola deve essere un luogo di inclusione e non di esclusione, un luogo di educazione e di apprendimento, di crescita individuale e collettiva. Noi del Movimento 5 Stelle ci auguriamo che non si ripetano più casi come quello che si è verificato in questi giorni a Pisa, dove la madre di uno studente disabile è dovuta ricorrere in giudizio per vedere riconosciuto il rispetto della legge n. 67 del 2006, che promuove la piena attuazione del principio di parità di trattamento e delle pari opportunità nei confronti delle persone disabili.
2014-09-23	LN	DivinaSergio	Veniamo alle cose serie. Non abbiamo capito dove volete andare a parare. Si vagheggia, si ondivaga: volete i tagli e non volete tagliare. Un giorno si annunciano tagli lineari del 3 per cento e il giorno dopo non si taglia più. Si taglia o non si taglia? Sì, si taglia, ma sulla scuola no. E si inizia a ritagliare ciò che non si deve sostanzialmente tagliare. Abbiamo visto che l'unica cosa tagliata è il tagliatore, nel senso che si è licenziato proprio l'uomo che doveva usare le forbici e dire dove andare a tagliare. Abbiamo capito che il povero Cottarelli presto tornerà a fare il lavoro che svolgeva prima.
2014-09-23	M5S	LezziBarbara	I sacrifici che gli italiani fanno per pagare le tasse servono a poco. Infatti il ricorso al mercato per il 2014 è previsto in maniera ottimistica per 269,5 miliardi; l'accensione dei prestiti è pari a 279 miliardi per competenza e a 347,9 miliardi per cassa: Renzi è un bomber, ha fatto un record. Quest'insieme di numeri ci indica sempre di più lo scatafascio delle finanze pubbliche e il ricorso sempre maggiore al debito pubblico per finanziare le spese. Per rimarcare quanto contano questi numeri e quanto sia indispensabile partire da questi dati per fare una normale programmazione, faccio un esempio attuale che può essere utile per sottolineare i limiti dell'azione e le finte riforme che producono. Si parla infatti di jobs act, scuola, cultura, ricerca, sviluppo, pubblica amministrazione, ma il tutto senza risorse e senza maggiori oneri per le finanze. Se si parla di jobs act non si può prescindere da una riforma degli ammortizzatori sociali; oppure se si promette l'assunzione di 150.000 precari della scuola entro il 2015, si dovrebbe dire da dove si prendono i 4 miliardi necessari. Ma mi soffermo su un altro esempio che è ancora più pregnante. Sia Renzi che Padoan considerano mantenuto l'impegno del pagamento integrale dei debiti della pubblica amministrazione, usufruendo delle norme sulla cessione dei crediti contenute nel decreto dei famosi 80 euro, in base al quale le imprese possono richiedere la certificazione e farsi scontare le fatture in banca con eventuale cessione da parte delle banche alla Cassa depositi e prestiti, grazie alla garanzia dello Stato. Questo sistema, secondo il Governo, avrebbe dovuto chiudere la questione relativa ai debiti della pubblica amministrazione. Facciamo due conti. Sottolineiamo in primo luogo che le risorse provengono dai Governi Letta e Monti, e poi da quello Renzi. Questi Governi hanno stanziato complessivamente 56,8 miliardi, ma nelle casse delle imprese ne sono arrivati circa 30. Premesso che il Governo, per non impattare sull'indebitamento netto, esclude la partita dei crediti di parte capitale, cioè gli investimenti così tanto anelati, e tenuto conto che questi 56,8 miliardi non rappresentano il totale dei crediti vantati dalle imprese, in quanto il suddetto ammontare rimane un illustre sconosciuto per incapacità evidente del Governo, il plafond messo a disposizione da Cassa depositi e prestiti per le operazioni di cessione pro soluto ammonta a soli 10 miliardi, non sufficienti quindi a colmare il divario tra 56,8 ed i 30 miliardi. Sarebbe necessario accelerare il pagamento diretto dei 26,8 miliardi restanti, che si sono impantanati a livello delle amministrazioni locali dopo che queste hanno ricevuto anticipi di liquidità o gli spazi finanziari nell'ambito del Patto di stabilità interno; molte di queste amministrazioni, peraltro, sono di centrosinistra. Renzi dovrebbe evidenziare che il meccanismo che pone la Cassa depositi e prestiti al centro di questa operazione rischia di incepparsi. Innanzitutto, quindi, 10 miliardi non bastano, e poi le banche che scontano le fatture dei crediti certificati stanno valutando l'operazione con cautela, anche in considerazione delle difficoltà che le imprese riscontrano nel rilascio delle certificazioni da parte delle pubbliche amministrazioni. Inoltre, nonostante la garanzia dello Stato, il tetto imposto allo sconto (1,6 per cento per pagamenti superiori a 50.000 euro e 1.9 per cento fino a 50.000 euro) rende poco attrattivo l'intervento sui portafogli di dimensioni contenute. Dunque, ancora una volta ci sono svantaggi per le piccole imprese, e ci chiediamo come mai il premier Renzi, che ha dichiarato di andare a dialogare con le banche, non lo faccia anche per questo. Aspettiamo, in ogni caso, in questa settimana, il censimento che Padoan ha promesso a reti unificate, ma che non deve essere limitato ai 30 miliardi pagati ai creditori e alle certificazioni richieste dalle imprese. È infatti doveroso - lo chiedo qui formalmente - fornire il dato relativo alle certificazioni effettivamente rilasciate dalle singole pubbliche amministrazioni, a quelle rifiutate e al motivo di tale rifiuto, al fine di monitorare anche l'efficienza della pubblica amministrazione. Sappiamo inoltre che tale monitoraggio sta a cuore al Governo Renzi. Probabilmente vi chiederete cosa c'entra il pagamento dei debiti delle pubbliche amministrazioni con il rendiconto dello Stato. Ebbene, in maniera simbolica si potrebbero usare tantissimi altri esempi per dimostrare quanto e come siamo ingessati e come, anche quando si tenta di scaricare i problemi sulla Cassa depositi e prestiti, i margini di azione siano sempre contenuti. La Cassa depositi e prestiti, a sua volta, non ha risorse illimitate; esse derivano per 240 miliardi dalla raccolta postale, il risparmio degli italiani, che hanno investito 100 miliardi in libretti di deposito e 140 in buoni fruttiferi (a meno che non vogliamo mettere a rischio anche questi, signor Vice Ministro). Tuttavia, se l'anno prossimo non vogliamo ricadere nella frustrazione di rileggere un rendiconto dello Stato che certifica aumento del debito pubblico con ricadute negative sui cittadini, perché il debito pubblico sono le tasse future, e per rendere efficace la politica monetaria espansiva della BCE cosiddetta non convenzionale dobbiamo seriamente invertire la rotta e adottare immediatamente una politica fiscale non convenzionale (quella adottata negli ultimi vent'anni da PD e Forza Italia) che riduca invece finalmente e veramente la pressione fiscale su famiglie ed imprese in maniera significativa (e parliamo di almeno 7-8 punti, non di qualche decimale).
2014-09-23	PD	ZanoniMagdaAngela	Mi avvio a concludere sottolineando un aspetto positivo: all'articolo 3, in un anno per altro ancora di grandi difficoltà, nell'ambito dell'istruzione e dell'università si prevede un aumento notevole di fondi per progetti didattici nei musei e nei siti d'interesse archeologico, storico e culturale, finalizzati alla formazione continua dei docenti nella scuola ed alla fruizione consapevole del patrimonio culturale da parte degli studenti. In relazione a ciò, è stata autorizzata una spesa di 3 milioni di euro.
2014-09-25	PD	MicheloniClaudio	Dobbiamo venire fuori dunque da questa strada senza uscita, da questo cul-de-sac in cui ci ha messo la decisione del Governo. L'ordine del giorno del quale sono primo firmatario - che ieri "benevolmente" il Governo ha accolto al limite, come raccomandazione - caro Sottosegretario, non può essere semplicemente accolto come raccomandazione. Credo infatti che da parte del Governo ci debba essere una presa di coscienza del problema che ha creato, prendendo in considerazione le vie d'uscita che noi qui presentiamo. In particolare, la via d'uscita che proponiamo con questo ordine del giorno è praticabile: non richiede finanziamenti supplementari. Il Governo ha dichiarato che sono sufficienti i fondi presenti nel bilancio 2014 per fare le elezioni, e, se sono sufficienti nel 2014, saranno sufficienti anche nel 2015. Noi chiediamo che venga avviata immediatamente la realizzazione dell'elenco degli elettori, garantendo un'informazione adeguata a tutti i cittadini aventi diritto, prevedendo un tempo minimo di almeno sei mesi - perché è impensabile farlo in meno di due mesi - ed organizzando subito dopo le elezioni. È fattibile con i fondi disponibili. Da qui alla fine dell'anno, vista la situazione che stiamo attraversando, credo che il Governo ci porterà un decreto alla settimana, per cui non è difficile inserire una nuova data per il rinnovo dei Comites. Non si giustifica neanche la risposta che è stata data dal Governo, per cui sarebbero già stati adottati dei decreti di indizione delle elezioni da parte di alcuni consolati, il che, se giuridicamente è corretto, non è tuttavia molto elegante, perché - se tutto va bene - noi voteremo questo decreto questa mattina. Penso dunque che i consolati e l'amministrazione avrebbero potuto aspettare, per un gesto di eleganza anche se, lo ripeto, quello che hanno fatto è giuridicamente corretto. Non c'è dunque nessun motivo per non uscire da questa situazione estremamente delicata per le conseguenze che ha e che vanno al di là dei Comites, perché questo elenco non è una cosa definitiva, ma è comunque la base dell'elenco per l'eventuale voto politico futuro. Chi è in grado oggi di iscrivere i cittadini elettori in questo elenco in meno di due mesi? Le istituzioni e gli uffici di patronato, che sono in possesso dei documenti necessari per fare questa iscrizione. Noi assisteremo ad iscrizioni di massa fatte da strutture che sanno chi iscrivono all'elenco degli elettori, il che non ha nulla a che vedere con una libera scelta del cittadino e dell'elettore di aderire e di entrare in questo elenco. Allora, anche se ieri - ripeto - il sottosegretario Della Vedova si è dichiarato disponibile ad un accoglimento dell'ordine del giorno come raccomandazione, qui non siamo alla scuola materna, non stiamo a giocare con il contentino e con la caramella. Noi qui solleviamo un problema serio: condanniamo le modalità che il Governo ha utilizzato, ma proponiamo delle vie d'uscita praticabili. Se si va avanti su questa strada - e concludo - si risponde ad un disegno ben preciso, quello di distruggere globalmente la rappresentanza delle comunità italiane all'estero. Con queste modalità, infatti, non metteremo in condizione più di tre...
2014-09-25	PD	PuppatoLaura	Signor Presidente, ringrazio il Vice Ministro per aver fornito una risposta, seppur tardivamente, essendo trascorsi parecchi mesi dalle richieste avanzate, che tra l'altro neppure denotavano un problema puntuale, com'è accaduto tante volte in un periodo in cui abbiamo visto la crisi imperversare in questo Paese tagliando pesantemente occupazioni e imprese. L'emergenza lavoro è stata purtroppo una nostra consuetudine nel corso degli ultimi anni. Come lei avrà certamente compreso e come ha certamente compreso il Governo, da qui nasce l'appello contenuto nella mia interrogazione, sottoscritta da oltre 30 colleghi; la stessa interrogazione del collega Sonego ha visto un notevole contributo da parte dell'intera Aula. In realtà il caso Electrolux era molto di più di una vicenda puntuale, trattandosi di un caso di scuola, direi emblematico, in cui era evidente la necessità che venisse sollecitato, come avvenuto attraverso questa interrogazione, un intervento del Governo insieme alle Regioni, ai corpi intermedi dei sindacati e certamente insieme all'azienda, per richiamare fortemente quest'ultima in ordine al suo ritardo in materia di innovazione e quindi in merito alla possibilità di investire in maniera coerente rispetto ai tempi all'interno dei quattro stabilimenti che, desidero ricordare, hanno circa il 10 per cento complessivo di tutti i lavoratori Electrolux del mondo; siamo intorno ai 5.700 dipendenti suddivisi in quattro località in Italia dove vengono realizzate lavatrici, frigoriferi, lavastoviglie e forni. Ciò che è avvenuto, con il Governo che ha preso il toro per le corna, individuando i percorsi di ciascun attore e invitando tutti a fare la propria parte, come era assolutamente doveroso e opportuno, ha certamente prodotto un grande risultato: portare all'attenzione di tutti i lavoratori dell'azienda una forte volontà di accompagnamento dell'azienda stessa da parte del Governo per il suo valore strategico, oltre che per la numerosità degli addetti. Nel contempo, come ha dichiarato lei poc'anzi, signor Vice Ministro, si è sottolineata la necessità di monitorare le situazioni nel corso dei tre anni in relazione agli accordi raggiunti, andando a verificare se gli investimenti sono stati fatti e come funziona la decontribuzione, il credito d'imposta, le contribuzioni a suo tempo messe in campo dalle stesse Regioni. Insomma, che ciascuno degli attori faccia la propria parte. Il cosiddetto malato, l'Electrolux, in quel momento aveva messo in campo - ahinoi - drastiche riduzioni non solo di addetti, ma anche - purtroppo - degli stipendi che normalmente vengono erogati dalle aziende italiane. Quindi, da una situazione allarmante ed allarmistica che stavamo vivendo alla fine del 2013 e all'inizio del 2014, l'evoluzione è stata, in questo caso, estremamente positiva. La seguiamo e continuiamo a seguirla. Credo che l'incontro che avrete il 2 ottobre sarà un ulteriore tassello di questo investimento intellettivo e di volontà politica rispetto al mondo del lavoro e rispetto alle imprese capaci di credere in questo Paese e di fare innovazione. Per cui, a distanza di tempo, quantomeno possiamo dichiarare che l'allarme è cancellato, quantomeno superato, e certamente manteniamo un attento controllo su tutta la situazione.
2014-10-01	PD	DiGiorgiRosaMaria	Stiamo affrontando questo scenario con le misure messe in atto dal Governo, quindi intervenendo nei settori chiave, perché questa è una misura che si deve inquadrare nel contesto generale delle riforme che il Governo sta mettendo in campo, e che il Parlamento sta esaminando, in settori che vanno dalla pubblica amministrazione alle politiche fiscali, dalla giustizia alla scuola e alla ricerca pubblica, essenziali per il Governo e particolarmente per quelli di noi che se ne occupano direttamente, sui quali si interviene con la determinazione necessaria che va posta in essere nei momenti cruciali della storia delle Nazioni. Questo infatti è un momento cruciale, un momento drammatico che tutti noi viviamo con grande preoccupazione.
2014-10-01	PD	FaveroNicoletta	Nel pormi tale domanda non posso che partire da un dato, già riferito ma da ricordare: in Italia la disoccupazione giovanile ha raggiunto l'abisso del 43,3 per cento contro il 7,9 per cento registrato in Germania. Inoltre, l'85 per cento dei giovani che invece un lavoro ha trovato è privo non solo della protezione dell'articolo 18 dello Statuto del lavoratori, ma anche di qualsiasi altra tutela prevista da un contratto a tempo indeterminato. Di questo dobbiamo parlare e sono convinta che questo derby, che non è Juve-Torino o Milan-Inter o Roma-Lazio, è molto più importante. Questo derby sull'articolo 18 è lunare per me, lunare per i ragazzi della mia scuola, lunare per i nostri figli. Istituire un nuovo contratto, più conveniente per le aziende, meno oneroso fiscalmente, meno rigido, più semplice, dovrebbe essere un obbiettivo riconosciuto e condiviso da tutti e in modo particolare da chi guarda al presente e al futuro, ma non guarda al passato. Questa è un'azione di sinistra, di centro, di destra: è un'azione che vede il lavoro, vede il nostro futuro progredire. Su determinati argomenti non ci devono essere steccati, non ci devono essere ideologie, non ci devono essere dei totem. Nel Novecento il sistema imprenditoriale ha svolto un ruolo di compartecipazione, se non, in alcuni casi, di supplenza dello Stato, garantendo ammortizzatori sociali. Non mi limito a citare il caso eclatante di Olivetti. Arrivo da una terra di manifattura, Biella, e voglio citare qualcuno che non c'è più, per non fare torto a nessuno: i Rivetti avevano migliaia di lavoratori, tutelavano i lavoratori e i figli, c'erano gli asili e le scuole. Questo era il welfare aziendale, che assicurava di fatto, con lo stipendio, dalla culla alla tomba. In cambio lo Stato trasferiva alle imprese sussidi di varia natura e spesso un corridoio esclusivo nel settore di produzione. Ma quel mondo è irrimediabilmente finito, e non da oggi. Stefani Folli, su «Il Sole 24 Ore», ha ricordato come addirittura quarant'anni fa, in un'Italia inevitabilmente molto diversa da quella di oggi, fu proprio Ugo La Malfa a porre un problema che stava emergendo, ovvero quello della cittadella fortificata, in cui si erano rinchiusi i privilegiati, cioè coloro che avevano un lavoro, e dalla quale erano invece esclusi i disoccupati. Dopo la lucida analisi del leader repubblicano, la politica ha tentato altre volte, negli anni e nei decenni successivi di riformare il mercato del lavoro, come ha ricordato molto bene il relatore Sacconi in quest'Aula. Ci ha provato anche Massimo D'Alema, di cui si ricordano le parole pronunciate nel 1997, durante il congresso del PDS, che sono di incredibile attualità e che avrei voluto magari sentir pronunciare anche l'altro giorno in una nostra assemblea: «La mobilità, la flessibilità sono innanzitutto un dato della realtà» e questo «è il grande problema che si pone a noi di sinistra»; dobbiamo costruire «nuove e più flessibili reti di rappresentanza e di tutela», «se non ci mettiamo su questo terreno, rappresenteremo sempre di più soltanto un segmento del mondo del lavoro»; dobbiamo negoziare il salario e i diritti di chi sta nel lavoro nero e nel precariato, «anziché stare fuori dalle fabbriche con in mano una copia del contratto nazionale di lavoro».
2014-10-01	PD	FaveroNicoletta	Tuttavia, vorrei preliminarmente porre all'Assemblea una domanda che riguarda i giovani tanto evocati qui dentro: quei giovani che sono i nostri figli e posso dire i miei allievi, visto che sono una insegnante di scuola elementare arrivata al trentanovesimo anno di lavoro nella scuola, e ne ho visti tanti. Ecco: quei giovani mi guardano, mi chiedono e mi riferiscono. Mi domando se capiscono davvero di cosa stiamo parlando. Stanno seguendo il dibattito che si è aperto sul disegno di legge delega e, in particolare, su una parte che ne ha vanificato la forza? Non perché il nostro Ministro non abbia saputo riportarlo, ma forse perché è più comodo guardare il dito e lasciare che la luna dietro ci sia, tanto non la vedo.
2014-10-01	PD	GattiMariaGrazia	Abbiamo molto discusso in questi giorni e molte volte abbiamo fatto riferimento a vari modelli, ma in Germania la formazione professionale ha queste caratteristiche e dà la possibilità, nell'evoluzione, di accesso all'università. Questo significa cambiare completamente il paradigma con cui affrontiamo il problema. Abbiamo bisogno di aumentare il livello culturale del nostro Paese; abbiamo bisogno di più laureati, e al riguardo ha tutta la responsabilità qualcuno che ha detto per un lungo periodo che una certa scuola non potevamo permettercela.
2014-10-01	M5S	BertorottaOrnella	Signor Presidente, intervengo per comunicare che quest'oggi ho presentato un'interpellanza, la 2-00206 , su un caso che richiede un intervento immediato non solo per risolvere una questione di ordine giuridico, ma soprattutto di ordine pratico. In quest'Aula, nel 2012, è stato convertito in legge il decreto-legge n. 95, che ha soppresso le commissioni prefettizie, composte da soggetti muniti di particolari requisiti, che esaminavano dei candidati: nel caso di specie si tratta di giovani che, avendo concluso un periodo di cinque anni di apprendistato presso ditte di ascensori o che avendo frequentato un corso di preparazione all'esame per l'abilitazione alla conduzione e manutenzione ordinaria di ascensori e montacarichi, venivano esaminati dalle commissioni per ottenere l'abilitazione. Considerato che non è possibile pretendere dai funzionari delle prefetture di esaminare i candidati, vista la mancanza in capo a questi di conoscenze tecniche, teoriche e pratiche, e considerato che, nelle imprese che giornalmente si occupano della manutenzione di ascensori, non si potranno assumere questi candidati perché privi di certificato di abilitazione, ma soprattutto, volendo scongiurare che il verificarsi di casi di esercizio abusivo di una professione come quella di cui stiamo discutendo, che richiede il rilascio del cosiddetto patentino, professione che garantisce la sicurezza e la salute di tutti gli utenti, compresi noi che utilizziamo gli ascensori presenti in questi palazzi, sono a richiedere alla Presidenza di farsi portavoce di questa mia richiesta, contestualmente alla celere risposta che merita l'interpellanza di cui sono prima firmataria. Nonostante dopo 15 mesi dall'inizio di questa legislatura nessuno dei miei atti di sindacato ispettivo abbia ricevuto alcun riscontro da parte dei Ministri interrogati, oggi, senza volere screditare il contenuto degli altri atti da me presentati, sollecito questo intervento vista la gravità e l'incresciosa situazione che si è venuta a creare e che mette a repentaglio la sicurezza dei milioni di passeggeri che fanno uso del cosiddetto trasporto verticale, e scusate l'allarmismo, ma quando parlo di passeggeri intendo chi usa l'ascensore di una scuola, di un ospedale, di una casa di cura, di un ufficio pubblico e ovviamente l'ascensore di un condominio, magari anche il nostro.
2014-10-01	PD	RossiGianluca	La Germania, per fare un esempio, con cinque milioni di nuovi disoccupati tra il 2000 e 2003, frutto della riunificazione, decise di darsi un piano di rilancio adottando la cosiddetta Agenda 2010 con l'ambizione strategica di riconquistare il ruolo di leadership in Europa e nel mondo. La riforma del mercato del lavoro fu un tassello di quel piano, non l'unico, assieme al rilancio delle politiche industriali e alla riforma fiscale per rilanciare i consumi. Per questo dobbiamo, da un lato, far sì che nel nostro Paese si cerchi di spostare le risorse verso gli investimenti pubblici e privati, tesi a rafforzare il sistema delle imprese, la loro patrimonializzazione, la propensione a investire in ricerca e innovazione e la capacità a internazionalizzare; dall'altro, utilizzare ogni strumento disponibile per invertire la situazione recessiva e favorire nuova e buona occupazione. È così che torneremo anche ad essere un sistema competitivo in grado di attrarre investimenti esteri. La legge delega in discussione sarà un'occasione solo se sapremo inserirla all'interno di questo ragionamento. In questi venti anni abbiamo anche innovato profondamente il mercato del lavoro - certo, con alcune contraddizioni - ed introdotto forme di flessibilità che con il tempo si sono rivelate persino eccessive, generando precarietà diffusa. Questi interventi, infatti, da un lato, avrebbero dovuto essere affiancati da innovazioni profonde anche nel campo del welfare, della formazione permanente dei lavoratori e del percorso scuola-lavoro. Purtroppo, ciò è avvenuto solo in minima parte e ne hanno fatto le spese soprattutto i più giovani. Dall'altro lato, detti interventi avrebbero dovuto essere affiancati dalla capacità di ragionare su regole del mercato del lavoro coerenti con le caratteristiche del nostro sistema produttivo, fatto di grandi imprese manifatturiere spesso multinazionali, di troppe piccole e piccolissime imprese, poco patrimonializzate, scarsamente internazionalizzate e prive di possibilità, come ho detto, di investire in ricerca e innovazione, e di troppo poche medie imprese che, al contrario, sono quelle che meglio hanno resistito alla crisi, soprattutto per la loro capacità ad internazionalizzare e ad innovare. È proprio su questa stretta relazione che voglio sviluppare la mia riflessione sulle opportunità che la legge delega ci offre e ci dovrebbe offrire. Quale deve essere la logica di fondo da perseguire? Quella di aumentare, certo, il tasso di flessibilità, ma non genericamente, bensì inserendola in un quadro di maggiore elasticità complessiva del sistema. Per esempio, nel manifatturiero dovrebbe vigere sempre e solo il contratto a tempo indeterminato, perché è il settore che traina le esportazioni, l'innovazione, ma anche l'altissima affidabilità dei prodotti, per i quali servono professionalità e competenza elevatissime. In quei settori non si può inserire lavoro occasionale e lavoro precario. La forza lavoro deve essere curata e tutelata durante tutta la fase lavorativa attraverso un processo di formazione continua, curata e pagata dalle imprese come avviene in Germania, dove nelle fasi di crisi si riduce l'orario di lavoro ma difficilmente si licenzia. A ciò si possono aggiungere poi due altre forme di flessibilità, quella di comparto e quella settoriale, al fine di rilanciare segmenti produttivi strategici. Vede, signora Sottosegretario, io vengo dalla città di Terni, che so che lei conosce perché sta seguendo molto bene la questione dell'AST, dove proprio una multinazionale tedesca sta facendo esattamente il contrario di quello che le sto dicendo e noi non possiamo consentire i tagli a quel contratto integrativo, i tagli lineari del 10 per cento e la mobilità per molti lavoratori, tra l'altro annunciata oggi con una dichiarazione inaccettabile da quell'azienda. Noi dobbiamo saper fare il contrario. Il punto è come riuscire a guidare il passaggio strategico, proprio nel manifatturiero, da un lavoro a carattere fordista ad un lavoro a più alto contenuto di sapere e conoscenza sia nei processi, che nei prodotti. Tenere insieme materia e tecnologia, atomo e bit, rappresenta il terreno della sfida del lavoro a più alto valore aggiunto e quindi a più alta redditività. Il discorso è diverso, ovviamente, per quei settori come i servizi, quelli protetti, non esposti alla concorrenza internazionale, a bassa produttività di capitale, cioè ristorazione, settore delle pulizie, servizi alla persona, vendita al dettaglio e così via. In questo contesto la flessibilità è al contrario utile per realizzare un abbassamento complessivo dei costi e l'aumento conseguente della produttività media del sistema. È qui però che necessitano meccanismi di compensazione e protezione sociale chiari, in parte già indicati nella delega, finalizzati ad evitare che si determini uno scalino troppo grande rispetto ai primi. A ciò si aggiungono tre ultime questioni. La riforma degli ammortizzatori sociali, l'apprendistato e i servizi per l'impiego. La prima è adeguatamente contenuta nella delega. Restano tuttavia cruciali il tema delle risorse necessarie ad affrontare il precariato, quello della garanzia del reddito nelle fasi di disoccupazione e quello della contestualità con la semplificazione delle forme contrattuali e l'introduzione del regime a tutele crescenti. In merito all'apprendistato, l'incentivazione economica dello stage, prima, e la liberalizzazione del tempo determinato, poi, hanno ridimensionato l'apprendistato professionalizzante, già molto provato dalla crisi e unica forma diffusa nel nostro Paese; non è un vero apprendistato, come inteso in Europa, ma una forma d'ingresso dei giovani nel mercato del lavoro incentivata fiscalmente, che per molte ragioni non ha dato gli effetti sperati. Se si continua così, tanto vale scommettere davvero, lasciando questa strada, sulle altre due forme di apprendistato, quella per i minorenni a scuola e quella per l'alta formazione e ricerca, che non sono (e non potranno essere) sostituibili da alcuna forma contrattuale tradizionale. È vero, infine, che i servizi per il lavoro hanno prodotto situazioni a macchia di leopardo. Ci sono esempi di buone pratiche - come nella mia Regione, l'Umbria - ed esperienze non certo positive, ma è innegabile che la presa in carico delle persone e la fidelizzazione delle imprese difficilmente possono essere fatte da un unico punto nazionale. Altra cosa è la messa in rete delle politiche attive del lavoro a carattere nazionale, ma le azioni di accompagnamento al lavoro presuppongono un servizio locale di area vasta vicino alle persone e alle imprese. Si faccia tesoro, appunto, delle buone pratiche che sono presenti nel nostro Paese e si corregga la rotta. Allo stesso tempo sarà anche fondamentale stimolare la creazione di un vero mercato del lavoro europeo, rimuovendo le barriere che ancora impediscono la fluidità della libera circolazione dei lavoratori, anche mediante nuove iniziative legislative da parte della Commissione europea; rafforzare il sistema EURES ( european employment services ) e migliorare il coordinamento tra i servizi pubblici per l'impiego nazionali e investire in uno statuto europeo dell'apprendistato, sulla base di un quadro comune di qualità. In conclusione, è giusta l'intenzione della delega, cioè sfoltire le forme contrattuali flessibili e ridurre il peso percentuale del contratto a tempo determinato scommettendo sul fatto che gli imprenditori non avranno remore ad attivare rapporti con il nuovo contratto a tempo indeterminato. Ma ciò sarà possibile solo se il costo di quest'ultimo sarà più conveniente, evitando così che la giusta semplificazione delle forme contrattuali possa andare incontro al rischio opposto di quello sperato. Per questo, se si procederà effettivamente dell'individuare e analizzare tutte le forme contrattuali esistenti, ai fini di poterne valutare l'effettiva coerenza con il tessuto occupazionale e con il contesto produttivo nazionale e internazionale, anche in funzione di eventuali interventi di semplificazione delle medesime tipologie contrattuali, allora raggiungeremo gli obiettivi prefissi, invertiremo la tendenza negativa esistente, confermata anche dai dati odierni e di questi giorni e dalla correzione sul Documento di economia e finanza che il Governo ha inteso apportare, e ci lasceremo alle spalle inutili e sterili polemiche.
2014-10-02	PD	CaleoMassimo	Signor Presidente, vorrei ringraziare il Ministro perché sono soddisfatto delle risposte che ha dato. Mi pare ci siano anche delle belle notizie, e cioè che entro fine mese sarà prodotto questo report importante che dovrà poi vivere nella testa e nelle gambe degli italiani, delle istituzioni, del mondo della scuola, della ricerca. Quindi, deve essere compiuto uno sforzo collettivo. La mitigazione del rischio e l'adattamento climatico non possono essere questioni riservate a spot politici o a seminari; c'è bisogno di cambiare radicalmente il modo di vivere il nostro Pianeta. Un altro flash. Sono convinto che lei userà molto bene il semestre europeo per far prevalere le cose che ha detto. Al 2030 è stato fissato un obiettivo straordinario: il 40 per cento è l'obiettivo da raggiungere. Infine, mi pare che il Governo sostenga che l'ecobonus debba diventare permanente e questa credo sia un'altra bella notizia, perché l'efficientamento è una delle cose su cui non siamo tanto preparati.
2014-10-07	LN	BellotRaffaela	(ore 18,17) ( Segue BELLOT). Credete, quindi, di dare risposte con l'articolo 18? Meno slide e più concretezza. Non serve all'Italia una scuola di marketing pubblicitario per il lancio di un prodotto ormai scaduto. Già il solo fatto che questa riforma sia a costo zero, è traducibile con un nulla di fatto. Pensare di fare una riforma del mercato del lavoro senza stanziare risorse proprie o addirittura utilizzando quelle di imprese e lavoratori, con una distorta disponibilità del TFR, lascia già comprendere quanto vuota sia la riforma stessa. Nessuna defiscalizzazione, nessun incentivo, insomma, nulla di nulla. Scaricare sulle imprese il costo della riforma prevedendo una maggiore compartecipazione da parte delle imprese che utilizzano gli ammortizzatori sociali è uno scorretto «deleghiamo gli altri» che avete inserito all'articolo 1 con la delega alla revisione degli ammortizzatori stessi. Ovviamente in questo momento parliamo del contenuto del disegno di legge che conosciamo, perché non sappiamo in realtà cosa conterrà il maxiemendamento, quindi di cosa stiamo parlando concretamente. Interveniamo su ciò che conosciamo e non su ciò che voi avete messo in atto in maniera antitetica, facendoci fare un salto nel buio e costringendoci a lavorare in maniera disastrosa e disperata. Tornando al provvedimento, all'articolo 4 antitetica è la scelta di lasciare in vita il cosiddetto decreto Poletti - mi rivolgo a lei, Ministro - con contratti a termine acausali che hanno prolungato il precariato per trentasei mesi, meno costosi per le aziende, con l'introduzione ora del contratto unico di inserimento a tutele crescenti, una lunga denominazione questa che comporta praticamente il vuoto visto che è difficile coordinare le due soluzioni, essendo chiaramente la prima più appetibile per aziende costantemente in difficoltà. Parliamo quindi di proposte in realtà inattuabili o comunque certamente impossibili da scegliere essendo antieconomiche per le aziende stesse. Poi ancora aumento di precariato (questa parola che sembra il vostro cavallo di battaglia) con l'inserimento di un mini jobs sulla falsariga di quello tedesco, al solo fine di falsare numeri temporanei di occupazione a basso salario. Sembra, infatti, che il solo obiettivo non sia stabilità, competitività, ma - lo ripeto - precariato, precariato ed ancora precariato: nessun futuro per i nostri giovani.
2014-10-07	PD	IdemJosefa	Migliaia di studenti ogni anno escono dai corsi di laurea in scienze motorie (e ricordo che questo percorso è stato trasformato in laurea a tutti gli effetti soltanto alcuni anni fa), però la realtà sta tanti passi indietro rispetto a questo quadro professionale e questi studenti si preparano ad entrare da laureati in un mondo di dilettanti: basti pensare a tutto il mondo delle palestre di fitness e wellness. Queste persone (ci riferiamo, oltre che agli atleti, ai tecnici, agli istruttori, agli addetti agli impianti sportivi, eccetera) si trovano ad operare oggi senza nessuna copertura. Non esiste tutela per la maternità. Nelle cosiddette scritture private tra atleti ed associazioni sportive si trovano le cosiddette clausole antimaternità. Voglio citare il caso di Adriana Pinto, che è stata una cestista, punta di diamante di una società faentina nonché beniamina della società locale. Quando è rimasta incinta, è stata additata come traditrice della città e della squadra, perché «quella volta lì» ha deciso di non abortire. E voglio precisare che quello di Adriana Pinto non è un caso isolato. Non esiste copertura previdenziale, con la prospettiva che i giovani lavoratori nel mondo dello sport di oggi, un domani si troveranno senza alcun tipo di copertura pensionistica. Voglio a questo punto citare un'altra anomalia. Purtroppo c'è un altro caso da citare: quello della ciclista professionista a tutti gli effetti, ma dilettante per la legge, Marina Romoli. Nel 2010 ha subito un incidente stradale in allenamento ed è rimasta paralizzata. Per fortuna non ha avuto colpa per l'incidente, così avrà almeno la pensione per aver subito questo incidente. Per quanto riguarda la previdenza infortunistica, però, non ha nessuna copertura perché per la legge è una dilettante. Invece, stava svolgendo il suo lavoro di allenamento. Apro poi il tema della tutela della sicurezza sul posto di lavoro. Siamo oggi in grado di garantire per gli atleti sportivi la sicurezza sui posti di lavoro? Bisogna cominciare a parlare di questi temi. Gli emendamenti che ho presentato cercano di dare una risposta e una tutela a questi bisogni, affinché lo sport possa costituire una effettiva possibilità di lavoro e non solo di precariato privo di tutele per i nostri giovani, tenendo presente la specificità dello sport e il difficile momento economico che sta attraversando. A partire da queste proposte emendative (che vorrei fosse possibile trasformare in ordini del giorno) è ad ogni modo necessario avviare in sede parlamentare un percorso di studio e di condivisione con il mondo dello sport, i suoi operatori, formatori e praticanti in merito al tema lavoro sportivo, al fine di tracciare linee nette di divisione tra i vari operatori nello sport, il professionismo, il dilettantismo e il volontariato. A tutt'oggi, tutto è nello stesso contenitore. Colgo a questo punto anche l'occasione per entrare nel merito di ciò che io chiamo il Far West dei requisiti che danno titolo a operare nei vari settori dello sport. A titolo esemplificativo, basti ricordare il caso dei cosiddetti "corsi di abilitazione" che in pochi mesi e spesso dietro pagamento di cifre molto alte danno la possibilità di accedere alla professione sportiva con gli stessi titoli di chi ha invece duramente conseguito una laurea quinquennale in scienze motorie. Come possiamo tutelare la sicurezza e la formazione delle nostre ragazze, ad esempio iscritte ad una scuola di danza, quando è possibile che vi accedano insegnanti improvvisati, a tutti gli effetti, senza alcun titolo riconosciuto e grazie a un semplice corso diabilitazione di pochi mesi? L'analogia tra chi consegue una laurea in scienze motorie e chi frequenta un semplice corso libero di abilitazionerischia di provocare ulteriori storture nell'ordinamento sportivo e gravi danni per gli addetti.
2014-10-08	M5S	FucksiaSerenella	L'impianto della legge delega a me piaceva. Non sono tra coloro che accusano il termometro di essere la causa della febbre, anzi, vedo nella delega una premessa necessaria, come una giusta cura, un buon metodo ed una buona organizzazione salvano il paziente malato. Abbiamo una disoccupazione pari al 12,3 per cento e tra i 15 ed i 24 anni un ragazzo su due è disoccupato (quindi il 44,2 per cento di essi), con un aumento del 3,6 per cento rispetto all'anno scorso. L'economia è ferma, il PIL, in ribasso, si contrae dello 0,3 per cento e l'attesa è solo di un 0,6 per cento di segno positivo nel 2015. Il problema c'è e non lo crea la delega, ma guardiamone tutti i limiti. Anzitutto, vi è un'eccessiva genericità, che forse è l'unico vero problema, un po' come se uno mi dicesse: «Domani ti garantisco colazione, pranzo e cena, ma il menu è a sorpresa e non è detto che sia di tuo gradimento». Non pretendo di conoscere i segreti dello chef e nemmeno le calorie, ma almeno la lista della spesa. Qui siamo passati dal libro bianco alla delega in bianco: quest'eccessiva genericità rinvia tutto ai decreti legislativi, e lì vedremo il Governo come interverrà (e probabilmente cascherà l'asino). La cosa che più mi fa male è questo pregiudizio, del Governo nei confronti del Parlamento e nostro nei vostri confronti, perché comunque continuate ad alimentarlo con questo modo di fare e con questa mancanza di ascolto, annullando il dibattito. Si parla di riforma del lavoro e di politiche attive con invarianza della spesa, con un'Agenzia nazionale per l'occupazione. Sono d'accordo: a mio avviso, non bisogna mettere sempre soldi per fare le cose, ma a volte si può anche riorganizzare; mi chiedo però se sarete capaci di farlo, voi che avrete riempito carrozze e carrozzoni per garantirvi e sostenere le vostre poltrone e cabine di regia. Chi scontenterete? Chi manderete via? Come potete vedere, non sono una fautrice dell'articolo 18, che è una presa in giro e non è più adatto ai tempi. Sono del parere che, anche nella pubblica amministrazione, ci debba essere una estrema mobilità. Non vorrei più sentire pronunciare nella pubblica amministrazione la frase: «A me questo non compete», per il semplice fatto che, secondo me, ogni lavoro ha la sua dignità, se ben fatto. Quindi, anche il discorso del mansionamento è un pregiudizio culturale. Tuttavia, dobbiamo renderci conto che, così come è impostato, rischiamo di creare la solita favola «che ieri t'illuse, che oggi m'illude - ricordando le parole del poeta D'Annunzio - e poi di ritrovarci in un nulla di fatto, in una crisi maggiore, con una disoccupazione che non scende alla cifra che si attende Renzi. Me lo auguro, anzi ce lo dobbiamo augurare tutti, ma ne dubito e i dubbi mi vengono proprio da questa apposizione di fiducia, che è davvero un fatto molto grave. Noi dovevamo fare una evoluzione culturale che doveva essere permessa in questo Parlamento. Infatti siamo passati dagli anni Settanta dall'approvazione dello Statuto dei lavoratori, che è stato fondamentale nel diritto del lavoro italiano perché ci ha portato ad essere la settima potenza economica mondiale, ad un mondo che non ci garantisce più quella situazione. Quindi, vedevo favorevolmente il contratto a tempo indeterminato a tutele crescenti perché è una previsione di buon senso. Non posso, infatti, permettermi una Ferrari quando poi non ho neanche il carburante per una 500. Allora prendiamo atto che le riforme non si fanno con i sogni, ma con idealità, rispetto e principi, in modo da garantire a tutti di non andare a piedi. Oggi siamo passati dal «lavorare fa male alla salute», come scriveva Stellman negli anni Settanta, a «non lavorare fa male alla salute, uccide». Dobbiamo quindi garantire il lavoro, perché è il principio su cui si basa la nostra Costituzione. Badate bene: io dico proprio lavoro e non reddito. Voi, al contrario, avete fatto una politica - lo si intravede anche in questa legge delega - più di stampo assistenzialistico che orientata alle politiche attive. Secondo i dati Eurostat, un disoccupato in Italia ha a disposizione 74 euro contro i 1.500 all'anno di un disoccupato francese e i 1.700 di un disoccupato tedesco. Ovviamente siamo molto più numerosi, ma la cosa grave è come noi li ripartiamo: nel 2013, su 30 miliardi di euro stanziati, 20 sono andati ai trattamenti di disoccupazione e solo 6 miliardi in sgravi o incentivi alle imprese. Direi che bisogna partire proprio dal lavoro, dal creare lavoro. Dobbiamo anzitutto dare gli strumenti alle imprese: un costo del lavoro sostenibile, infrastrutture efficienti, banda larga, un costo delle energie competitivo, un Paese libero dalla corruzione a tutti livelli, tempi celeri per la giustizia, lotta dura alle mafie, un diritto del lavoro più semplice, più organico e più funzionale sia per gli imprenditori esteri che per quelli italiani. Le sei tipologie di contratto lavorativo con apprendistato 1, apprendistato 2 e apprendistato 3 sono una cosa improponibile, che non ha senso. Dobbiamo tutelare il lavoratore e non il posto di lavoro a tutti i costi, quando di fatto è inesistente. Mi riferisco alle imprese che stanno da dieci o vent'anni in cassa integrazione. Il lavoratore inoccupato per dieci o vent'anni perde la qualità di lavoratore. E poi dobbiamo renderci conto che il problema non è solo dei lavoratori, ma anche dei datori di lavoro. Come prima ricordava la senatrice Bisinella, abbiamo dati di suicidio tra imprenditori che non abbiamo mai registrato nel passato. Basta superare la dicotomia tra impresa cattiva e lavoratore buono e metterli sullo stesso piano. Rendiamoci conto che il lavoro non è solo un dovere e un diritto, ma è anche un valore su cui investire, un lavoro per soddisfare maggiormente i bisogni secondari. Se il diritto alla casa viene soddisfatto con il recupero dei milioni di metri cubi non usati, anziché fare speculazione inutilmente su spazi verdi, magari a prezzi calmierati con una bioedilizia ad impatto zero, ho risolto il problema della casa: posso far pagare 100 o 200 euro di affitto allo Stato o ad una società di gestione pubblica o privata e quindi investire nel lavoro, creare occupazione. Oppure nell'ambito del trasporto pubblico, si potrebbe promuovere l'efficientamento e la promozione fiscale del car pooling e del trasporto elettrico: non mi serve l'auto o me ne serve una a famiglia e non tre e, quindi, abbasso le spese. Ne consegue che posso creare forme di lavoro accessorio temporaneo: minijob sul modello tedesco, 500-600 euro al mese, con costi previdenziali accessibili e convenienti. Questi sono solo due suggerimenti su casa e trasporto, ma si potrebbe arrivare al lavoro parcellizzato: mi serve a prestazione per 6-7-15 giorni, mando un SMS all'INPS con un' app, trasferisco il credito sul conto lavoro del prestatore d'opera che riceve a fine mese uno stipendio integrato dallo Stato fino a una cifra variabile a seconda delle necessità proprie o del nucleo familiare. Chiaramente la formula va premiata con una detrazione o deduzione fiscale nei confronti di chi usa queste forme innovative che determinano emersione del lavoro nero ed elasticità del job market. Tuttavia, la soluzione può essere solo l'efficientamento del sistema lavoro- welfare -formazione e del costo della pubblica amministrazione. Questa è l'unica ricetta percorribile: le necessità primarie devono essere amministrate dalla comunità, tutto il resto va lasciato alla libera iniziativa. Io, però, ho paura perché farete la speculazione della speculazione, quindi mi troverò nella situazione in cui non investirete come l'impresa e la stessa economia ci chiedono. Oggi, infatti, dobbiamo pensare a un'impresa che fa certificazione etica, social accountability, che fa sistema di sicurezza integrato (OHSAS 18001). Oggi un'impresa che esce da questi parametri, che sono sostenuti dalla SAI, dall'International labour organization (ILO) e dall'ONU, non può essere concorrenziale. Allora dovrò investire sulla qualità del lavoro, perché l'efficienza di un'impresa sta anche nella motivazione del lavoratore, nella passione e nell'impegno per un lavoro che viene sentito come proprio e per il quale c'è gratificazione anche economica (al riguardo avrei voluto dei paletti), ma soprattutto deve dare l'opportunità di crescita e di costruire un futuro diverso; invece, messo così, diventa quasi una caricatura. Concludendo, non arriviamo alla situazione paradossale per cui, invece di investire su un medico, su un ortopedico formato, diciamo: oggi mi serve qualcuno che mi fa un'anca, domani qualcuno che mi fa una spalla. Investiamo affinché il lavoratore ricominci a saper fare. Partiamo dalla scuola e diamo dei modelli. Certo, sarà un po' difficile. Vogliamo dare qualche suggerimento, ministro Poletti, su come si fa carriera attraverso le cooperative o su certi accorciamenti di carriera di persone che non hanno mai lavorato, ma hanno trovato strade preferenziali per arrivare? Altrimenti il demansionamento facciamolo in quest'Aula: un metro quadro ciascuno, andiamo a sistemare i sanpietrini di Roma e forse daremo un esempio concreto di come il lavoro si può fare e di come ci si può demansionare; diversamente, daremo ragione a chi sostiene come nelle mansioni si può crescere e produrre qualcosa di utile per il futuro.
2014-10-08	PD	LepriStefano	Non esito a definire questo un patto scellerato, che, sommato agli altri spread competitivi, ha progressivamente ritirato la fiducia degli investitori. Così questa idea di un lavoro di proprietà si è affermata al punto che, anche di fronte a crisi aziendali indiscutibilmente irrisolvibili e senza sbocco, si è sovente insistito con ammortizzatori assurdi, utili solo per tutelare un reddito che non c'era, oppure si è insistito con una mobilità lunga, lunghissima, che ha anticipato una pensione che era ancora troppo lontana; e si è evitato in ogni modo di utilizzare queste persone, che avevano pur sempre un beneficio pubblico, in attività di pubblica utilità, perché queste avrebbero in qualche modo prefigurato la perdita del lavoro. Ora si cambia l'idea della tutela. Non vengono meno le tutele: questo è importante ricordarlo a chi fa troppa propaganda in questi giorni. Cambia il modo in cui la tutela si assicura, anche per i lavoratori a tempo indeterminato. Il lavoratore a tempo indeterminato continua - ed è sacrosanto - ad essere tutelato verso il licenziamento discriminatorio o per cause disciplinari palesemente insussistenti. Ma, per le cause economiche, sarà previsto un significativo indennizzo; un assegno di disoccupazione, l'ASPI, che viene esteso a tutti e, soprattutto, dei servizi importanti, forti ed efficaci di formazione e di ricollocazione. L'idea insomma è molto semplice: decida l'imprenditore quando ci sono ragioni economiche e decida meno il giudice, si ridia certezza dei costi di separazione e tempi certi alla giustizia. Basti pensare che oggi in Italia abbiamo cause di lavoro che durano mediamente due anni, quando in Germania durano quattro mesi. In Italia abbiamo il 60 per cento di ricorso in appello, quando in Germania è il 5 per cento. Ma c'è molto altro. Si è parlato quasi solo in questi giorni, purtroppo ingiustamente, delle riforme relative all'articolo 18. C'è molto, molto altro, di cui quest'Aula ha parlato molto poco e che fa finta di non considerare: ad esempio il codice semplificato, che sarà una grandissima rivoluzione. Non so - mi riferisco soprattutto a chi ha così duramente ed anche un po' ignobilmente polemizzato in queste ore - se qualcuno fra voi - molti colleghi l'avranno fatto sicuramente - ha letto la riforma Fornero, in modo particolare gli articoli relativi al licenziamento. È un esercizio davvero di alta scuola; chi tra noi è arrivato alla fine ha dovuto fare qualche riassunto, e forse non ci ha capito. Ma, se non ci capiamo neanche noi, possono capirci gli imprenditori stranieri che non conoscono l'italiano? È evidente che dobbiamo semplificare la disciplina del lavoro che negli ultimi venti, trenta o quarant'anni si è stratificata. Queste procedure relative alla legislazione così stratificata sono troppo bizantine; hanno fatto la fortuna di avvocati, consulenti, burocrati dello Stato, ispettori, ma hanno frenato la libera iniziativa e insabbiato gli ingranaggi del mercato del lavoro. Insieme alla semplificazione del linguaggio e delle procedure, vi saranno semplificazioni anche nelle forme contrattuali; saranno superati i contratti di collaborazione falsi; avremo certamente la necessità di ridurre le forme precarie di lavoro atipico (penso a stage e a tirocini), che oggi sono inopportunamente utilizzati sfruttando i nostri giovani. Se il lavoro a tempo indeterminato costerà meno (come sarà contenuto nell'emendamento e poi sarà precisato in modo indiscutibile nella legge di stabilità), è verosimile pensare davvero che quelle forme atipiche subiranno un drastico ridimensionamento e che con questa formula il lavoro a tempo indeterminato diventerà progressivamente, come tutti ci auguriamo, il modo tradizionale e preferenziale con cui si assumeranno i lavoratori, giovani e meno giovani. Vi è poi l'unificazione dell'ASPI per tutti; vi è la rivoluzione delle politiche attive del lavoro, finalmente con un'unica agenzia nazionale che non mortifica la programmazione regionale, ma consentirà davvero una progettualità che oggi è mancata, con un sistema di accreditamento che sarà misurato a risultati e permetterà alla pubblica amministrazione di esercitare un ruolo di governo più che di gestione. Vi sono nuove risorse per i contratti di solidarietà; vi è il fascicolo elettronico che consentirà in tutta Italia di conoscere l'offerta dei lavoratori; vi è l'interoperabilità e lo scambio di informazione; vi è l'attività ispettiva semplificata, e potrei continuare. Sorge d'obbligo la domanda: perché queste riforme non sono state fatte prima? Io rispondo che vi è stata una somma di inerzia collusiva o conflittuale, che sono due facce dell'identica medaglia svalutata. In conclusione, dunque, con la delega la sfida è per tutti: è per la politica, come ho già evidenziato, ma è anche per gli imprenditori che avranno molti meno alibi; è per i sindacati, che restano un baluardo insostituibile contro i soprusi e a difesa della tutela del lavoro e della sua dignità, ma che ora devono accettare nuove sfide a cominciare da una nuova logica di conciliazione tra le parti, la sfida della partecipazione e della democrazia economica; quella di organizzare i servizi per l'impiego. In altre Nazioni i sindacati e le organizzazioni non profit sono molto attive in questa attività, che loro possono opportunamente svolgere. La sfida è anche per la pubblica amministrazione, che deve rimettersi in gioco, deve diventare facilitatore, garante dell'accesso, accreditatore più che gestore diretto dei servizi per l'impiego e, più in generale, dei servizi pubblici. La sfida è per i lavoratori, che devono accettare questa logica dell' empowerment, della capacità e della volontà di crescere, di progredire, di formarsi e di riqualificarsi. Dunque, sono previste più formazione, più promozione, ma anche più tutele - come ho già sottolineato - per chi oggi ne ha troppo poche. Se verrà approvata, questa delega non sarà in bianco; il Parlamento e il nostro partito in particolare contribuiranno ancora, e molto, alla stesura e al vaglio dei testi dei decreti e soprattutto alla loro implementazione. Per oggi, per ora, ci basta la sfida di una riforma storica con l'approvazione di linee guida che cambieranno dunque non solo il mercato del lavoro, ma anche la stessa concezione del lavoro: meno conflittuale, più cooperativa; meno orientata ai diritti pretesi, più orientata a garanzie come opportunità. Insomma, è una visione meno difensiva del lavoro e più aperta alle sfide nuove.
2014-10-08	PD	ZandaLuigi	Fateci caso. Tutte le riforme che stiamo esaminando in questa fase difficile, scuola, giustizia, anticorruzione, pubblica amministrazione, fisco, diritti civili, ordinamento costituzionale, legge elettorale, e anche lavoro, sono materie che da decenni vanno e vengono nel dibattito parlamentare, sempre bloccate da veti politici più che dalla dialettica delle idee. Negli anni, questa impotenza parlamentare e il conseguente blocco delle decisioni hanno alimentato la sfiducia dei cittadini nella politica e nelle istituzioni.
2014-10-14	M5S	LezziBarbara	Così come Poletti è arrivato con 600 milioni di dote dal welfare, mentre 800 milioni sono venuti dalla scuola, che invece pretenderebbe veri i e propri investimenti. Come si rilancia il Paese? Facciamo anche debito pubblico, ma basta con i compitini per dover stare attenti alla Merkel. E diciamo che dobbiamo istituire davvero un reddito di cittadinanza, riformare tutti gli ammortizzatori sociali, aiutare le piccole e micro imprese, che sono quelle che evadono di meno. Quelle grandi, a cui state regalando quasi sette miliardi, sono le prime a evadere, e voi ne siete complici. Questa è la verità. E mentre Confindustria è contenta, intanto i piccoli imprenditori si suicidano nella vostra totale indifferenza. Così come in questi anni siete stati indifferenti a tutti gli squilibri annunciati poc'anzi dal Presidente della Commissione bilancio, Azzollini. E questa è una cosa indecente. Come potremmo noi dare l'assenso a una relazione che si poggia solo su nuove tasse? Non c'è niente di espansivo. Si va a parlare con le banche ma, in realtà, si impegna Cassa depositi e prestiti per il TFR. E in Cassa depositi e prestiti ci sono i soldi degli italiani, impegnati per pagare anche le imprese. E ancora mancano quasi 30 miliardi: altro che promesse e richiami mediatici! Siate onesti. Parlate agli italiani e dite loro che avete previsto 50 miliardi di nuove tasse a partire dal 2016, e che state solo facendo una nuova campagna elettorale, perché noi siete in grado di rialzare questo Paese. Voi non siete in grado di abbassare la pressione fiscale a piccole e medie imprese e alle famiglie in maniera significativa, ma l'anno scorso questo Parlamento ha agevolato le banche per 20 miliardi: questa è la verità, stanno così le cose, signor vice ministro Morando, e la gente, che ha i portafogli che languono, lo sa benissimo chi ha ragione qui, come dimostra anche il suo documento, in cui vi sono le ricadute restrittive di questa nuova imposizione di tasse. Questo Governo, in coerenza con quelli di Letta e Monti, farà tagli lineari sulla testa delle persone e imporrà nuove tasse, con gli amici sentinelle fiscali, che mi auguro non vorranno votare questa relazione, che si poggia sull'imposizione di nuove tasse. Ugualmente mi auguro che gli amici del Gruppo Misto e in particolare di SEL, così contrari al jobs act, non vorranno votare questa relazione, che dovrebbe essere approvata con la maggioranza assoluta di questo Parlamento: ebbene, staremo molto attenti a vedere chi vuole nuove tasse e meno sviluppo per l'Italia.
2014-10-14	M5S	LezziBarbara	Signor Presidente, mi permetta innanzitutto di fare un'osservazione. Trovo gravissimo che in quest'Aula il Presidente della Commissione bilancio, che ha presieduto quella Commissione negli ultimi vent'anni alternandosi con il Vice Ministro, abbia dichiarato che negli ultimi anni noi - sostanzialmente voi - abbiamo sempre approvato un falso in bilancio. In sostanza, avete sempre fatto male i conti e oggi è arrivato Renzi che finalmente è trasparente. Mi ritrovo meglio nelle parole del senatore Guerrieri Paleotti, che invece ostenta delle preoccupazioni. Infatti, al di là di quanto può dire il presidente Azzollini, al quale ricordo - con profonda umiltà, come è solito dire - che i 3 miliardi di Letta (3, poi 7 e infine 10 miliardi di euro) della clausola di salvaguardia, che dovrebbero scattare l'anno prossimo, sono certamente incorporati nella manovra: non se li sono mangiati, né si sono dissolti. Ci sono eccome. Quindi fa facile ironia, prendendo anche lui in giro gli italiani. Quindi, qui si parla sempre di strepitii mediatici, perché gli strepitii mediatici danno vita a debito pubblico su debito pubblico: ma fatto come? Fatto senza alcuna responsabilità. Tra gli ultimi annunci - facciamo un po' di numeri - c'è quello con cui il nostro Premier ha promesso 6 miliardi e mezzo per l'IRAP. Vorrei ricordare che dal momento che la componente che si prende in considerazione è solo quella del lavoro, il 70 per cento del beneficio andrà alle grandi imprese. Quindi non ci stracciamo le vesti con le piccole e micro-imprese per le quali il beneficio sarà sì e no del 5 per cento; ci sono anche quelle esposte con gli interessi passivi, ma quella è una posta che lasciamo da parte. Ci sono poi i 10 miliardi per finanziare gli 80 euro, che sappiamo bene che non redistribuiscono il reddito. Noi li abbiamo definiti una mancia elettorale perché vanno a 10 milioni di cittadini, quelli che servivano per il voto, mentre ai pensionati con il minimo o ai pensionati in genere incostituzionalmente non si danno. A chi percepisce meno di 8.000 euro l'anno non si dà nulla, quindi proprio a chi avrebbe più propensione al consumo, e quindi per rilanciare questi benedetti consumi, non si danno. Ci sarebbero poi i 500 milioni di euro che dovrebbero arrivare dalle detrazioni in favore delle famiglie più numerose (500 milioni di euro rappresentano uno zero virgola qualcosa), poi un miliardo di contributi per i nuovi assunti, demolendo completamente l'articolo 18 e innalzando le tutele crescenti. Poi abbiamo un miliardo per 150.000 precari nella scuola. E l'anno successivo costerebbero quattro miliardi. E che facciamo? Debito pubblico, chiaramente. Ancora, abbiamo un miliardo e mezzo di nuovi ammortizzatori promessi nel jobs act. Lì abbiamo scritto che questi non devono comportare nuovi o maggiori oneri, ma qui vediamo che andremo a pescarli da qualche parte, così come i 500 milioni in ricerca. 500 milioni? Il presidente Azzollini parlava di quattro ricercatori contro 44.000. Qui passiamo da quattro a - forse - tre e mezzo. Poi abbiamo 500 milioni di euro per il bonus energetico. Sei miliardi di spese indifferibili, come per le missioni di pace che voi tanto difendete. Poi ci sono i tre miliardi della clausola di Letta, un miliardo di scatti per le forze dell'ordine, e poi c'è Genova. Siamo arrivati a 30 miliardi, di cui 11,5 coperti con debito pubblico improduttivo, perché non servirà a rilanciare questo Paese e a rialzarlo finalmente. Non dobbiamo dimenticare inoltre questi 18,5 miliardi di spending review. È chiaro che ci si spaventa, infatti questi tagli possono essere sì restrittivi, perché saranno semilineari. L'operazione di Renzi prevede il taglio del 3 per cento a tutti i Ministeri: ma ricordiamo che ancora dobbiamo recuperare i tre miliardi di euro a copertura degli 80 miliardi del 2014, che i Comuni stanno ancora cercando di recuperare. Adesso infatti stiamo scaricando tutto sui Comuni dicendo che non aumenteremo le tasse per niente. Veniamo a questa bellissima relazione, con la quale chiediamo comunque lo sforamento per fare questi 11,5 miliardi di deficit. In essa scriviamo molto chiaramente l'ipoteca anche per la prossima generazione, dal momento che voi avete distrutto questa. Voi scrivete che in particolare la legge di stabilità conterrà una apposita clausola di salvaguardia automatica, con la quale il Governo si impegna ad assicurare la correzione necessaria a garantire il raggiungimento del saldo strutturale. Si parla di 12,4 miliardi per il 2016, di 17,8 nel 2017 e 21,4 nel 2018. È chiaro che voi già conoscete bene questi numeri. Io sono sconcertata dal fatto che il vostro Ufficio parlamentare di bilancio sia venuto a dire che in fondo questa clausola non conta nulla. Eppure, si poggia tutto qui, perché la spending review non sarete in grado di farla. Avete mani e piedi legati e quando andrete a tagliare quattro miliardi e mezzo alle Regioni dovrete prenderli dalla carne viva degli italiani, ovvero dalla sanità, a cui già state chiedendo almeno un miliardo.
2014-10-16	M5S	CappellettiEnrico	Ebbene, il provvedimento in esame ha origine dalla constatazione che le aule di giustizia sono oberate di procedimenti ed è quindi necessario ricorrere ad una giustizia cosiddetta privata. Bene, se domani mattina si dicesse - e lo stiamo già dicendo - di chiudere l'accesso agli ospedali pubblici perché ci sono troppe richieste, come chiudiamo l'accesso alla giustizia per eccesso di domanda, significherebbe dire ai cittadini di affidarsi alla sanità privata, come stiamo facendo con riferimento alla giustizia privata. Però, chi la paga? Nella scuola, si potrebbe fare lo stesso esempio speculare: vi sono troppi studenti che chiedono d'iscriversi a scuola, quindi, poiché non siamo in grado di dare una risposta come organizzazione dello Stato a tutti quanti richiedono questo servizio essenziale e fondamentale - perché la scuola, come la giustizia, è un servizio essenziale e fondamentale dello Stato - arrangiatevi. Prevediamo una normativa che stabilisca l'obbligatorietà, per iscriversi a scuola, di andare a una scuola privata. Anche qui, chi la paga? Questa domanda è stata rivolta in maniera molto secca dal presidente della Commissione giustizia Palma ai rappresentanti dell'ANM in Commissione. La domanda secca era questa: «Senza modifiche, questa riforma, secondo voi, è efficace»? La risposta è stata altrettanta secca: «No, no, no». Se non vi sono infatti incentivi che mi consentano di preferire un percorso alternativo a quello previsto, per quale motivo dovrei aggiungere oneri agli oneri, per andare a gestire con modalità di tipo privato quello che dovrebbe essere invece un servizio fondamentale erogato dello Stato? Come può funzionare una riforma che prevede il ricorso ad un rito alternativo dopo aver già pagato il contributo unificato, senza previsione di alcun incentivo? Ce ne siamo resi conto certamente non solo noi del Movimento 5 Stelle: praticamente tutti i Gruppi hanno presentato emendamenti che andavano nella direzione di introdurre incentivi per dare efficacia a questo provvedimento, ma sono stati tutti bocciati per mancanza di copertura.
2014-10-16	M5S	CappellettiEnrico	Rimane invece l'impianto della norma, che va verso una privatizzazione strisciante della giustizia nel nostro Paese. Per capire cosa comporta questo provvedimento possiamo ragionare per analogia e vedere cosa accadrebbe ad altri servizi essenziali erogati dallo Stato, come la sanità e la scuola, se intervenisse un provvedimento di riforma analogo a questo.
2014-10-29	LN	StefaniErika	Signora Presidente, colleghi, il provvedimento che stiamo esaminando presenta profili di particolare delicatezza, vista la materia che viene trattata, nella quale si contemperano interessi che a volte possono sembrare di natura opposta. All'inizio di questo intervento vorrei ricordare una considerazione che ha svolto Franco Abruzzo, cercando di distinguere una sorta di due scuole. Da una parte, vi è una scuola che si potrebbe definire americana, la quale vuole una stampa quasi guardiana dei poteri e, quindi, anche del potere giudiziario. In tal senso, si può ricordare il Primo emendamento della Costituzione degli Stati Uniti, secondo cui il Congresso non può promulgare leggi per limitare la libertà di parola o di stampa. L'altra scuola si potrebbe far risalire sostanzialmente alla Rivoluzione francese; ricordiamo a tal proposito il punto 11 della Dichiarazione dei diritti dell'uomo e del cittadino, secondo cui ogni cittadino può parlare, scrivere e pubblicare liberamente, salvo a rispondere dell'abuso di questa libertà nei casi previsti dalla legge. Il nostro ordinamento, configuratosi negli anni, arriva al disegno di legge al nostro esame, sulla quale oggi andiamo ad intervenire. La considerazione di ordine generale che desidero fare è che la norma a noi, per certi versi, piace così come è strutturata, perché fondamentalmente il grande risultato che con essa si ottiene è che finalmente possiamo prendere le distanze dal Ruanda, dall'Iran, dal Vietnam, dal Burundi, dalla Corea del Nord, dal Sudan, dal Laos e dalla Siria, ovvero da tutti quei Paesi dove ancora oggi sono detenuti quasi 150 giornalisti. L'esito, ossia il fatto di eliminare il carcere per i giornalisti, rappresenta un approdo fondamentale di civiltà: si supera quel retaggio del fascismo che prevedeva la forma più grave della sanzione penale nei confronti di una attività quale quella del giornalista che, a volte, non è facile e può arrivare a toccare temi che vanno dalla comunicazione all'informazione alla verità dei fatti. Effettivamente, la libertà di cronaca, la libertà di opinione è, sì, soprattutto una libertà e un diritto, ma è anche un dovere. E le modifiche apportate al disegno di legge sulla diffamazione hanno colto proprio l'essenza di questo principio, perché fondamentalmente è stato esaltato l'istituto della rettifica, dando in tal modo la possibilità alla parte offesa di ripristinare, seppure nel limite di quanto si può fare, un diritto negato. Certo, con la rettifica non si salva l'onorabilità di una persona, in quanto spesso la sola pubblicazione crea purtroppo quel «fumo» per cui la gente pensa che vi sia anche l'arrosto. L'attuale sistema della comunicazione è molto veloce e repentino e non lascia nemmeno il tempo di sedimentare una informazione o una notizia: basta il lancio di una notizia, che magari risulta a volte anche diffamatoria, a farla restare incisa nella mente delle persone. Con il testo in esame, così come l'abbiamo elaborato, vogliamo cercare di contemperare per un verso l'interesse alla libertà della comunicazione e al diritto dell'informazione e, per l'altro verso, il rispetto del diritto alla propria onorabilità. Ma anche un altro aspetto fondamentale è stato affrontato proprio con le modifiche apportate. Si tratta della dimensione che chiamiamo crossmediale, perché nel terzo millennio qualcosa è in effetti cambiato nella comunicazione: negli ultimi anni si è avuto un incentivo veramente repentino e si tratta proprio della comunicazione digitale. Non vi è solo la carta; non vi è solo lo stampato, ma tutta la parte relativa al mondo della rete di Internet, dei blog, che è difficile da controllare. È un mondo difficile anche perché, per certi versi, leggere una notizia su un quotidiano, sulla stampa permette di avere il tempo di analizzarla, commentarla e criticarla, mentre su Internet la notizia si divulga in un tempo velocissimo e, passando attraverso degli scambi di comunicazione, diventa non più filtrabile. Diventa, quindi, difficile anche risalire all'origine dell'informazione. È importante quindi utilizzare tutti gli strumenti idonei a far sì che una notizia non rimanga praticamente scolpita nella Rete, ma che vi possa essere la possibilità di apportarvi degli aggiustamenti e delle modifiche. Penso che in questo provvedimento si è cercato di fare uno sforzo in tal senso, cercando di arrivare ad una soluzione che fosse il più possibile accettabile e idonea. È evidente che l'ottimo non si sa dove potrebbe essere e, come si dice, potrebbe essere nemico del meglio, ma penso che fondamentalmente bisogna tenere conto anche del problema del diritto di cronaca e di avere notizie che riguardano gli interventi sulla giustizia. Vorrei cogliere l'occasione di questo nostro intervento per ricordare il difficile rapporto che, certe volte, c'è tra giustizia e stampa. È un altro tema difficile cui con questo provvedimento si è cercato di fornire i primi tasselli di una soluzione. Vogliamo ricordare una considerazione che fece Adolfo Beria di Argentine nel 1980, quando si parlava del rilancio della Costituzione e di comitati nazionali e regionali di giustizia e stampa. In quella sede fece delle considerazioni che penso debbano essere ricordate anche qui. Cito testualmente: «Il rapporto tra giustizia e stampa ha due facce: tutti vediamo la faccia brutta e non mancano le persone che non perdono l'occasione di denunciare i funesti effetti della libertà di stampa applicata alla giustizia. L'imputato, assistito dalla presunzione di innocenza (e di non colpevolezza) all'interno dei palazzi di giustizia, viene messo alla gogna, buttato alle curiosità più vili al di fuori delle aule giudiziarie; i giudici influenzati e turbati; gli istinti criminali rafforzati dallo spettacolo del delitto, portato dalla stampa innanzi agli occhi di tutti. Il Leviatano ha invero curiosità morbose, istinti sadistici e così, per mezzo della stampa, li soddisfa sui disgraziati che le circostanze, il caso talora, gli mettono innanzi. L'esigenza di un limite è sacrosanta; è la perenne esigenza della difesa dell'individuo e di una sfera del privato, contro il pubblico, il collettivo, che in questo caso assume una delle sue forme più pesanti e oppressive». Qui si vedono i bilanciamenti di questi due opposti, cosa non facile. Se ne parlava nel 1980 e ancora a oggi, a distanza di più di trent'anni, stiamo ancora parlando di diffamazione a mezza stampa. Ciò vuol dire che il tema è aperto, delicato e sensibile, e forse ancora molto lavoro ci sarà da fare. Noi come Gruppo della Lega Nord abbiamo cercato di dare il nostro contributo e alcuni nostri emendamenti sono stati accolti all'interno del testo. Abbiamo dato il nostro contributo per cercare di migliorare un testo che noi riteniamo essere solo un principio nell'analisi di un problema non facile. In tal senso, dichiariamo fin da ora che il Gruppo della Lega Nord darà un voto favorevole al provvedimento, sperando che in futuro questa tematica non sia chiusa in un cassetto, ma resti sempre viva e alimentata con nuove questioni.
2014-10-29	M5S	BulgarelliElisa	Il Governo queste cose non le fa. Ha presentato miliardi di decreti, c'è una corsa ai decreti-legge per risolvere i problemi ma, guarda caso, il problema della mafia non si risolve e non si prende neanche in considerazione. Non parliamo poi della corruzione e non parliamo del problema culturale di cambiare la testa delle persone. Per cambiare la cultura delle persone bisogna investire nella scuola, nell'educazione, e mi sembra chiaro che lo Stato non lo stia facendo.
2014-10-29	PD	SonegoLodovico	Condivido le opinioni che sono già state espresse e che convergono sulla sottolineatura secondo cui ci si occupa troppo poco e a volte anche in maniera inopportuna dei problemi dell'economia del mare. Noi lo facciamo questa sera con un provvedimento che si focalizza su un tratto di quelle problematiche generali, facendolo - lo ripeto - in maniera innovativa ed utile. Stiamo parlando della nautica da diporto, che contribuisce in maniera importante al prodotto interno lordo del Paese, che è uno dei grandi motivi di attrazione turistica e che contribuisce in termini di occupazione in maniera non secondaria. Dobbiamo infatti ricordare che ogni posto barca porta, di per sé, un carico occupazionale non secondario. In questi ultimi anni - è già stato osservato, ma desidero ribadirlo anche io - si sono fatte, in alcune occasioni, operazioni legislative utili per il settore. Mi riferisco, per esempio, ad una normazione di qualche anno fa che, con interventi in materia di leasing ha favorito moltissimo l'attività cantieristica che è stata richiamata qualche minuto fa dalla collega Fabbri e che anche io desidero sottolineare come uno dei punti di forza della manifattura nazionale. Tuttavia, in tempi più recenti l'intervento legislativo si è connotato per effetti nefasti: ricordiamo tutti quelli del 2011 e del 2012 che hanno colpito con misure tributarie inopportune e autolesionistiche il settore, dimenticando che se si colpisce con una tassazione ingiusta un settore della manifattura caratterizzato da un radicamento materiale sul territorio (penso ai capannoni e alle fabbriche), si può magari immaginare di reagire con una delocalizzazione, ma, viste le caratteristiche fisiche dell'investimento, essa non sempre è possibile, spesso è difficile e, in ogni caso, richiede del tempo. Nel caso della tassazione delle barche, siccome le barche non sono radicate, basta mettere la prora in direzione di un approdo straniero e si risolve il problema, come è accaduto e come è stato qui ricordato opportunamente. Alla fine ne hanno beneficiato gli attracchi della vicina Croazia, della Grecia, della Corsica o della Costa Azzurra, con una penalizzazione significativa della nostra capacità di offerta turistica ed una conseguenza negativa sul prodotto interno lordo e anche sull'occupazione. Credo che il provvedimento che oggi discutiamo e ci accingiamo a licenziare voglia essere, in primo luogo, una sottolineatura della necessità che l'Italia assicuri una cura sufficiente alla propria marineria e, in questo caso, specificamente, all'economia marittima che deriva dalla nautica da diporto. La delega che ci accingiamo a votare è utile per quanto riguarda le misure che attengono la semplificazione, una nuova e moderna regolazione dei contratti di regolazione dei natanti, il controllo della navigazione e, infine, tutta la complessa ma non secondaria materia della revisione dei titoli a comandare una imbarcazione da diporto, oppure la questione delle sanzioni. Sono tutte cose positive. Mi permetto di introdurre un elemento di dissenso, come ho già fatto in Commissione, per quanto riguarda una misura che a me pare sarebbe stato opportuno evitare (e, pur rendendomi conto che non sia la più importante, ne parlo ugualmente): si tratta della misura riguardante l'istituzione della giornata scolastica della cultura del mare e della navigazione. Quando parliamo di scuola - e mi rivolgo al Governo nel raccomandare questo aspetto - ritengo faremmo bene a concentrarci sulla necessità che essa in primo luogo si focalizzi sull'apprendimento dello scrivere, del leggere e del far di conto, per dirla in maniera un po' dozzinale. Voglio riferirmi, in termini un poco più appropriati, alla necessità di non divagare eccessivamente nelle materie d'insegnamento e apprendimento, perché se ognuno, per una qualsiasi delle tantissime materie sulle quali ci possiamo sbizzarrire, pensa d'istituire una particolare giornata da dedicare a quell'argomento nella scuola, corriamo il rischio - come dicevo un attimo fa - di divagazioni inopportune. Comunque, in un provvedimento molto settoriale, ma anche molto importante, se questo è l'unico neo, ritengo che esso possa essere meritevole di plauso e soddisfazione, e mi rivolgo al collega Ranucci, oltre che al rappresentante del Governo qui presenti.
2014-10-30	PD	LaiBachisioSilvio	Signor Presidente, onorevoli senatori, intervengo perché vorrei che restasse agli atti che non sono condivisibili le affermazioni su Meridiana e sulla Sardegna fatte dal senatore Carraro nel suo intervento a nome di Forza Italia durante il dibattito sulla revisione degli obiettivi programmatici contenuti nel DEF. Le ha fatte in un contesto improprio, nel quale intendeva dimostrare che le Regioni utilizzano le proprie risorse inadeguatamente e in maniera disordinata. Ma lo ha fatto usando esempi sbagliati per dimostrare una teoria del tutta posticcia. La vicenda Meridiana è troppo seria per essere trattata nel modo sbrigativo che ho visto e trattata assumendo sfacciatamente il punto di vista della proprietà (anche se conosco i legami tra essa e il collega). La realtà è che ci sono 1.600 persone (il 75 per cento dell'intero organico) per le quali due giorni fa è stata avviata la procedura di mobilità, cui seguirà, tra settantacinque giorni, il licenziamento. C'è un lavoro serio, che Regione e Governo stanno facendo, per ridurre gli esuberi, anche riconoscendo le reali difficoltà dell'azienda. Il collega Carraro, però, ci dice che la proprietà, rappresentata dall'Aga Khan, che peraltro rifiuta gli incontri con le istituzioni regionali e nazionali, ha messo in quindici anni 500 milioni di euro. Può darsi, ma faccio notare che anche le istituzioni pubbliche, con infrastrutture e contributi al lavoro, in questi anni hanno stanziato cifre simili per sostenere un'azienda privata che era considerata strategica per i trasporti per e dall'isola (non solo quelli estivi, che stanno sul mercato da soli, o quelli per i VIP, che invece fanno da soli). Quando un'impresa perde tutti questi soldi e usufruisce da sette anni di una cassa integrazione, quando gli obiettivi industriali non si raggiungono, è responsabilità dei lavoratori o, almeno in parte - leggermente, potrei dire - anche della proprietà e del management che è stato scelto per guidare l'azienda? Noi abbiamo chiesto che la vicenda Alitalia, compagnia di bandiera diventata privata nel 2008 con l'acquisto da parte di Air France e di alcuni imprenditori italiani e considerata strategica per il Paese, e la vicenda Meridiana, seconda compagnia italiana privata, strategica per i collegamenti dell'isola alla penisola, vengano trattate allo stesso modo. Niente di più, ma niente di meno. Il secondo tema è inserito in un contesto più ampio e complesso. Segnalo che vi sono casi simili nel Mediterraneo: basta guardare la compagnia regionale delle Baleari. Sono casi che segnalano che, quando il mercato non è sufficiente a garantire un diritto, è il pubblico che deve garantirlo. Come per la salute e per la scuola il mercato non può garantire il diritto a tutti, così per la mobilità la condizione di isola può ledere un diritto che, se vale per chi abita a Roma e Milano, deve valere anche per un milione e mezzo di sardi, anche quando il mercato non è in grado di farlo (salvo che qualcuno non pensi che la Sardegna debba essere collegata solo in estate, quando i turisti vogliono visitarla: come si fa con un museo o con uno zoo). Come vede, signor Presidente, la vicenda è molto più seria e va trattata con rispetto. Mi rendo però conto che, per chi arriva con un super- yacht o atterra con un aereo privato a Olbia per andare in Costa Smeralda solo in agosto, questi argomenti siano poco conosciuti o comprensibili.
2014-10-30	PD	SantiniGiorgio	Signor Presidente, onorevoli colleghi, il Gruppo del Partito Democratico approverà la relazione di variazione alla Nota di aggiornamento del DEF, per tre motivi. Innanzitutto, perché le correzioni indicate dal Governo - debbo dire con molta chiarezza e in maniera molto precisa - pur rappresentando uno sforzo notevole in un contesto economico caratterizzato da recessione e da rischi crescenti di deflazione, non cambiano l'impianto di fondo della legge di stabilità, che rimane caratterizzata da un forte impegno per l'occupazione e per il sostegno ai redditi e agli investimenti (la domanda aggregata), al fine di dare impulso alla crescita. Credo debba essere sostenuto con forza l'obiettivo indicato dal ministro Padoan, il quale - anche nella nostra audizione - sostiene che deve assolutamente essere evitato il quarto anno di recessione consecutivo: ha ragione. Il secondo motivo. Il confronto con la Commissione europea non è stato una resa - come qui qualcuno ha detto in modo superficiale - ma è stato estremamente positivo, perché ha permesso di arrivare ad una soluzione correttiva che non smentisce, anzi legittima, anche in sede europea, la scelta del nostro Paese, pur nel rispetto delle regole europee, di sostenere nel contempo la necessità di cambiare l'impostazione della politica economica dell'Unione, affiancando al rispetto dei vincoli politiche di investimento, a partire, in sede europea, dai 300 miliardi che dovranno essere direttamente decisi dall'Unione nei prossimi mesi, e da ulteriori interventi in campo bancario, di infrastrutture e di altri investimenti analoghi nel prossimo futuro. Il terzo motivo. Questa Nota di variazione, che credo sia anche un atto di serietà verso il Parlamento per evitare approcci approssimativi, ci permetterà ora di attuare pienamente il percorso parlamentare di discussione e approvazione della legge di stabilità con un quadro di riferimento preciso per decidere importanti interventi per le nuove assunzioni, per tagliare la tassazione sui redditi da lavoro e sulle imprese, per la scuola, per attenuare l'impatto negativo del Patto di stabilità interno sui Comuni, per una revisione della spesa, dando quindi continuità ad una stagione di riforme sociali ed economiche che, integrandosi a quelle istituzionali, permetteranno un cambiamento positivo del nostro Paese, necessario e decisivo perché torni ad essere considerato a livello internazionale un Paese credibile, dove si può investire, solido nelle sue prospettive. A questo proposito è importante ricordare la grave situazione del Mezzogiorno d'Italia, di cui molti hanno parlato nel dibattito. Ritengo che in questo quadro di riforme credibili, di migliore utilizzo dei fondi europei e di capacità di realizzare un controllo della spesa finalizzata agli investimenti, c'è la risposta per tutto il Paese e in particolare per il Mezzogiorno. Questo è un obiettivo importante, importante per tutti, che servirà per le famiglie, per i cittadini e per le imprese. Ma, come diceva il ministro Padoan, è un percorso che inizia con riconoscimento che il 2015 sarà l'anno in cui finalmente si dovrà uscire dalla recessione, da una stagnazione bloccata, che toglie fiducia e coraggio, per imboccare invece un cammino di crescita per tutto il Paese. Per questi tre motivi il Gruppo del Partito Democratico voterà a favore della proposta di risoluzione n. 1.
2014-10-30	PD	RussoFrancesco	Signor Presidente, desidero ringraziare il Ministro, anche rispetto alle risposte date. Non possiamo che condividere la filosofia espressa da parte del Governo di una alleanza forte con Regioni e Comuni. Vigileremo perché anche nella prossima legge di stabilità questa alleanza venga confermata, nella convinzione che la sfida dell'integrazione permetterà a questo Paese, non solo di ottemperare ai propri doveri di tipo umanitario, ma anche a uno sviluppo possibile. Ci sono alcuni presidi: i Comuni, in primis, le Regioni e la scuola. L'azione del Governo e quella del Parlamento devono andare in questa direzione. E noi accompagneremo sicuramente lo sforzo del Governo.
2014-11-04	PD	PagliariGiorgio	Signor Presidente, mi auguravo di non dover iniziare questo intervento, dovendo parlare di una nuova drammatica situazione nell'Appennino tosco-emiliano, con il completo isolamento dell'Alta Valtaro e della zona di Berceto, a seguito di nuove inondazioni. Avevo chiesto di intervenire perché credo che in quest'Aula si debba dare testimonianza e riconoscenza anche alle espressioni che, in queste tragedie, danno il senso di quanto gli italiani sappiano reagire e di quanta capacità ci sia di andare sempre avanti. Voglio dunque testimoniare l'esempio degli angeli del fango, che a Parma hanno contribuito a liberare dal fango gran parte della zona colpita 15 giorni fa. Si tratta di giovani che per una settimana intera, con il consenso degli insegnanti, hanno abbandonato la scuola e si sono dedicati, giorno e notte, alla liberazione, dal fango e dai detriti, delle case, dell'ospedale e della casa di riposo colpiti dall'inondazione. È stato un esempio davvero illuminante della sussidiarietà orizzontale, ma soprattutto un segno di quanto la nostra gioventù sappia essere capace di grande serietà, di grande maturità e di grande impegno, quando c'è in gioco il bene comune.
2014-11-05	PD	MorgoniMario	In conclusione, è evidente che il Paese ha bisogno di un insieme di riforme organiche e radicali, di un ridisegno dell'impianto istituzionale, di riforme, come si stanno facendo, sul tema del lavoro, della giustizia e della scuola, ma è altrettanto evidente la necessità, alla quale lo sblocca Italia vuole rispondere, di produrre una discontinuità rispetto all'immobilismo che per troppo tempo ha paralizzato il Paese. Corrado Augias lo chiama «soffice immobilismo» e l'Italia vi si è adagiata per troppi anni. Ciò ha portato tutti ad evitare accuratamente gli spigoli. Oggi quegli spigoli vanno affrontati e ciò non può essere indolore né indenne da critiche o contrasti, ma se vogliamo guardare avanti tutto questo non può spaventarci. Noi pensiamo che dimostrare la capacità del sistema di superare ritardi cronici e imbarazzanti incrostazioni significhi non solo rimettere in moto i cantieri, ma anche far ripartire la fiducia dei cittadini e delle imprese, restituendo una nuova speranza al futuro del nostro Paese.
2014-11-25	PD	MaturaniGiuseppina	Tanta parte avrà e deve avere, in questo approccio integrato, la scuola, che, proprio perché mette ragazzi tra loro diversi a confronto, svolge un ruolo assolutamente significativo in questo campo.
2014-11-25	PD	PuppatoLaura	Dicevo che, anche se nella realtà europea, e italiana in particolare, in questo periodo, si può essere particolarmente felici per i successi internazionali della scienza, di figure di grande statura, come Samantha Cristoforetti, che abbiamo mandato, per così dire, a fare l'astro a bordo di una navicella in giro per lo spazio, e come Fabiola Gianotti, che abbiamo avuto ai vertici della massima autorità mondiale fisica in Europa, dobbiamo però aprire una parentesi rispetto a quello che accade nel mondo ed in particolare in un Paese come la Turchia, che vorrebbe entrare in Europa, che sta alle porte d'Europa, che è di fatto un pezzo del nostro continente e che oggi manifesta indisponibilità persino a considerare la donna come appartenente a quell'universo capace di competere, esistere, progredire, scolarizzarsi e quindi mettere a disposizione con profitto le proprie competenze per riuscire a migliorare questa umanità. Non è un caso che, oltre all'ISIS, abbiamo visto come Boko Haram abbia prodotto in Nigeria una schiavizzazione progressiva di intere aree di quel Paese, impedendo alle donne di andare a scuola e alle bambine di poter fare la propria vita e crescere in libertà. In questi giorni, tra la fine di ottobre e gli inizi di novembre, abbiamo visto come il Darfur sia stato teatro di stupri di massa di bambine dai sette anni in su, che sono state assoggettate a questa violenza da parte dell'esercito del Sudan. PRESIDENTE. Concluda, senatrice Puppato. PUPPATO (PD). Concludo subito nel rivolgere un appello alla ministro Mogherini: che rappresenti un'Europa capace di promuovere i diritti umani e civili e di rappresentare nel mondo un faro di civiltà, senza piegarsi e senza concedere a nessun Paese, per quanto possa chiedere di far parte dell'Europa, di permettersi un arretramento culturale umano e civile impedendo alla donna di poter esistere e rappresentare il meglio di sé, in considerazione del fatto che, come disse Mao Tse-tung, in modo pressoché perfetto, noi siamo l'altra parte del cielo, ed è una parte misteriosa e straordinaria, la più sensibile e capace di evolvere in un mondo di questo genere. Chi, ancora una volta, ha paura delle donne è bene sappia che le donne non intendo spegnersi, chiudersi e cancellarsi in virtù di violenze di ogni genere, anche fisiche, che continuano ad essere perpetrate e diventano sempre più pesanti in troppe parti del mondo.
2014-11-26	M5S	MontevecchiMichela	Vorrei ricordare allora il secondo comma dell'articolo 3 della nostra Costituzione che recita: «È compito della Repubblica rimuovere gli ostacoli di ordine economico e sociale che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese». Ritengo che in questo comma dell'articolo 3 della nostra Costituzione siano contenuti i due dati che credo dovrebbero essere presi in considerazione come dirimenti della questione, ovvero il welfare, il benessere, e il ruolo della scuola. Vorrei spendere poche parole sulla scuola, visto che siedo nella competente Commissione di merito e che le tematiche inerenti alla scuola mi sono care. In particolare, vorrei puntualizzare due questioni. Innanzitutto segnalo che, oltre a tutti i documenti e ai rapporti citati nelle varie mozioni che sono state presentate, c'è anche un documento prodotto dalla Commissione europea nel 2014 relativo al monitoraggio sul sistema dell'istruzione e della formazione in Italia, nel quale - paragrafo due - pur riconoscendosi che negli anni recenti l'Italia ha fatto qualche progresso nel miglioramento del suo sistema di istruzione, permangono comunque dei considerevoli ritardi in termini di investimenti sulla formazione, nella scuola. Vorrei inoltre ricordare ancora una volta e ribadire, poiché siamo in periodo di legge di stabilità, che gli investimenti nella scuola da parte del Governo risultano ancora bassi rispetto alla media europea, più bassi di almeno un punto percentuale: siamo, se non sbaglio, al 4,2 per cento del PIL. Ricollegandomi quindi all'appello fatto dalla senatrice Petraglia, chiedo a quest'Aula che, nel momento in cui la legge di stabilità arriverà al nostro esame, si traducano in azioni concrete gli impegni contenuti nelle mozioni che oggi ci troviamo a discutere, affinché non rimangano sempre le solite belle parole in libertà, che nessuno riesce ad imbrigliare e a strutturare all'interno di provvedimenti. Abbiamo una grande occasione per passare dalle parole ai fatti. Il mio appello a quest'Aula è di ricordarci quindi tutti quanti del dibattito che si è svolto oggi e di provare tutti, con grande onestà intellettuale, a tradurre questi impegni in emendamenti nel corso dell'esame della legge di stabilità.
2014-11-26	M5S	SerraManuela	La situazione è estremamente preoccupante nel Sud d'Italia, dove le difficoltà economiche di molte famiglie non permettono a tantissimi bambini e adolescenti di frequentare con continuità la scuola e li espongono, di conseguenza, al rischio della marginalità sociale. L'enorme divario tra Nord e Sud si legge facilmente proprio nei dati relativi all'istruzione: in alcune Regioni, come la Campania e la Calabria, il tasso di abbandono scolastico tocca il 30 per cento; le classi a tempo pieno nel Nord-Ovest hanno raggiunto il 42 per cento, mentre nelle Regioni del Sud sono ferme all'8,6 per cento e scendono al 7,1 per cento nelle isole; già negli asili nido la frequenza è di 4 volte inferiore al Sud. Quelle sull'abbandono scolastico sono, purtroppo, cifre direttamente proporzionali ai tassi di criminalità minorile.
2014-11-26	M5S	SerraManuela	Spesso in queste Aule parlamentari si parla di un impegno propositivo e funzionale di accesso ad un'istruzione di qualità per tutti, come priorità assoluta, obiettivo che ogni Paese civile deve perseguire ad ogni costo; ma poi ci troviamo a leggere che quest'anno la spesa per l'educazione in Italia è stata del 3,8 per cento del PIL, contro una media del 6,1 per cento dei Paesi dell'OCSE. Ci siamo così collocati al 29° posto nella classifica che misura gli investimenti nell'educazione di 34 Paesi. In un momento storico sociale così complesso, in cui le nostre sicurezze sono rimesse in discussione da una forte crisi economica e sociale di cui l'Europa ne è l'epicentro, l'investimento più efficace sul futuro che tutti noi dobbiamo sostenere è certamente la scuola, diritto fondamentale di tutti i bambini e discriminante tra un futuro di disagio e un avvenire che li veda protagonisti dello sviluppo sociale dell'Italia.
2014-11-26	PD	MattesiniDonella	Le povertà che colpiscono i minori hanno tra l'altro un effetto a lungo termine e comportano un maggior rischio di povertà e di esclusione sociale per gli adulti di domani, cioè i bambini di oggi, perché gli svantaggi di oggi si traducono, insomma, in vere e proprie disuguaglianze domani. Basti pensare ad una grande, drammatica povertà, quella educativa, per renderci conto che, se oggi non interveniamo, il futuro di questo Paese sarà nero, anche in termini di competitività, visto che noi abbiamo l'interesse di pensare al futuro e alla competitività di questo Paese. La Commissione europea, nelle premesse della raccomandazione n. 112 del 2013, al punto 5, considera che «affrontare il disagio sociale sin dalla prima infanzia costituisce uno strumento importante per intensificare la lotta contro la povertà e l'esclusione sociale in generale». Aggiunge anche che la prevenzione e la promozione del benessere si realizzano in modo efficace quando essa si concretizza attraverso strategie integrate che associno il sostegno finanziario, da una parte, e l'accesso a servizi essenziali come quelli educativi prescolari e scolari e l'assistenza sanitaria e al diritto all'abitazione. Mi piace sottolineare che la Fondazione Zancan ha presentato uno studio poche settimane fa il quale evidenzia come la povertà minorile, là dove c'è una forte rete dei servizi, si sia ridotta del 70 per cento. In tal senso, voglio sottolineare anche, rispetto al disimpegno degli ultimi anni, il cambio di passo, scelte importanti che questo Governo ha fatto, anche attraverso la legge di stabilità che tratteremo nelle prossime settimane: mi riferisco all'impegno importante sulla scuola, ai 100 milioni previsti nella legge di stabilità per gli asili nido, che sono un elemento estremamente importante. Ci dicono tutte le ricerche che la possibilità di accedere ai servizi per la prima infanzia fa la differenza in quella povertà educativa rispetto alla quale essi possono costituire un vantaggio, e noi siamo un Paese nel quale la copertura dei servizi per la prima infanzia a malapena è al 13 per cento. Quindi, questi 100 milioni sono un segnale importante - sicuramente non sufficiente - di un cambio di passo. Accanto a questo, mi piace ricordare il bonus bebé, che da solo non mi convinceva ma, sommato al sostegno alla rete dei servizi, è importante perché sta a significare un sostegno economico per tre anni alle famiglie in cui arriva un figlio, basato sul reddito ISEE, che prevede, per i redditi sino a 25.000 euro, 80 euro al mese, che non sono poca cosa, che diventeranno 160 per i redditi sino a 7.000 euro. Vedete, però, queste scelte importanti e significative, che dovranno vederne altre, necessitano di una cornice diversa e di una volontà politica e istituzionale diversa. Una cornice diversa perché abbiamo la necessità di un approccio culturale e politico multidimensionale, capace, cioè, di agire contemporaneamente su tutti gli aspetti della vita di un bambino; un approccio multidimensionale che deve, però, prevedere anche un'integrazione programmatica interistituzionale e, conseguentemente, anche una capacità integrata di verifica sulle scelte compiute e sull'efficacia delle scelte fatte, perché, se sicuramente c'è bisogno di maggiori risorse, credo che oggi noi abbiamo il dovere morale ed etico di conoscere quante risorse investiamo e quanto quelle risorse siano efficienti. Quanto spende, per esempio, ogni Ministero? Qual è la cifra che alla Sanità, piuttosto che alla Giustizia viene assegnata per le politiche dedicate ai minori? Con quale efficienza? Cosa c'è da correggere? La serietà sta in questo: prima di chiedere nuove risorse occorre capire ed analizzare bene come esse si spendono. Ma l'approccio multidimensionale, per esserci, necessita di ciò che oggi non c'è; cioè di un quadro coerente ed organico di leggi, di procedure, di responsabilità condivise, di verifiche condivise, di risorse certe assegnate, di conoscenza di ciò che esiste sia a livello nazionale (Ministeri ed enti), sia a livello territoriale (regionale e comunale); non c'è conoscenza dei servizi che esistono, non è noto quali sono le comunità, se sono centri diurni, residenze permanenti o altro. Occorre altresì superare la cultura e la pratica dei progetti, della parcellizzazione. Sono anni, decenni che sperimentiamo progetti. Non servono progetti, ma politiche permanenti perché il cambiamento e il benessere si producono con politiche permanenti. Bisogna superare la parcellizzazione per arrivare a definire politiche e servizi fondati sull'integrazione, sulla continuità e sulla contemporaneità. A livello internazionale è infatti ormai consolidata l'idea e la pratica che il superamento delle disuguaglianze e la promozione del benessere e di una crescita sana dipende dal superamento di logiche settoriali, quelle logiche che, per loro natura, impediscono la promozione di strategie integrate capaci di mettere radici nei vari contesti di vita di bambini ed adolescenti: nella casa, a scuola, nell'ambito socio-relazionale, affettivo e così via. Non voglio fare l'elenco dei problemi, dei drammi che riguardano i minori e gli adolescenti. Ce ne sono un'infinità: si pensi ai temi dell'abbandono, della pedofilia, alla povertà educativa e materiale. La nostra mozione non è stata scritta per elencare i problemi, ma per dire che occorre un approccio, un metodo nuovo affinché questi possano essere affrontati nella loro globalità. Insomma, dobbiamo porci la sfida di «mettere a sistema» le politiche per l'infanzia e l'adolescenza, adottando un'ottica strutturale ed organica che sia funzionale allo sviluppo, al rafforzamento e all'efficacia delle politiche a favore dei minori. Tutto ciò ha a che fare con l'architettura istituzionale, da un lato (con il Titolo V della Costituzione sono state attribuite importanti competenze alle Regioni di cui però non si ha conoscenza e su cui le Regioni attivano risorse e modalità diverse fra loro ingenerando diseguaglianze profonde fra i minori e gli adolescenti), ma anche con la necessità di ulteriore coordinamento tra i Ministeri. Faccio un esempio. Noi abbiamo approvato leggi importanti (questo discorso riguarda più gli adolescenti che i bambini), come quella dell'esecuzione della pena fuori dal carcere che coinvolge molti minori legati al consumo di sostanze stupefacenti e a reati a queste connessi: ma se nei territori non ci sono comunità adeguate ad accogliere questi minori, se - nel frattempo - i servizi territoriali non vengono rafforzati, se la scelta di un pezzo di politica non diventa conseguenza per l'altra (anche in termini di travaso di risorse), rischiamo di essere i primi, mancando un dialogo, a non rendere efficaci le scelte importanti che facciamo. Insomma, ciò che serve oggi è un coordinamento, una logica interistituzionale, perché la frammentazione degli interventi non produce un sistema di politiche e di servizi conosciuti, monitorati, validati e valutati. Elemento, questo, essenziale perché se non c'è sistema, valutazione e capacità di integrazione si rischia di non utilizzare nel migliore dei modi le risorse. Ciò vale sia a livello nazionale che territoriale. Oggi non esistono, nei fatti, politiche per l'infanzia e l'adolescenza integrate e coerenti, ma solo «filiere» indipendenti che agiscono secondo logiche distinte e separate, che danno luogo a questa o quella serie di interventi senza una programmazione condivisa. PRESIDENTE. Dovrebbe concludere, senatrice Mattesini MATTESINI (PD). Concludo, signora Presidente. Ad oggi non esiste neanche un monitoraggio compiuto a livello istituzionale delle risorse e delle attività dedicate ai minori, mentre sarebbe necessario, come ho detto prima, che ogni Ministero valutasse quanta parte delle proprie risorse ed attività ricade sulla vita dei minori. Non esiste una rilevazione precisa di tutti gli interventi, dei servizi e della tipologia dei servizi esistenti nei territori. La richiesta che noi facciamo al Governo è un impegno che preveda la produzione di un libro bianco su infanzia ed adolescenza, che offra un quadro conoscitivo completo della situazione dei minori, dei servizi esistenti e delle risorse assegnate; ma deve essere un strumento non solo conoscitivo, bensì un importante strumento conoscitivo con l'obiettivo di mettere a sistema le politiche per l'infanzia e l'adolescenza, nell'ottica di una programmazione integrata e multidimensionale, funzionale allo sviluppo e al rafforzamento delle politiche e della rete dei servizi per l'infanzia e l'adolescenza.
2014-11-26	PD	TocciWalter	Nel mondo d'oggi - non solo in Italia per la verità - le cosiddette riforme strutturali ripudiano la democrazia discutidora, come la chiamava il grande pensiero conservatore nell'epoca della Restaurazione. Il nostro presente è rivolto al passato, senza neppure averne la consapevolezza. A furia di annunciare se stesso, il nuovo è diventato vecchio, senza produrre alcuna novità. L'ardimento, allora, mi induce a proporvi tre considerazioni inattuali sul Parlamento. Sì, inattuali, perché in contrasto con il tempo attuale e, proprio per questo, a favore di un tempo venturo. Prima considerazione. In Italia è scomparsa la legge, e non solo perché non è rispettata, ma anche perché non è più prodotta dal Parlamento, e le due carenze si aiutano a vicenda. Le chiamiamo ancora leggi, ma da tanto tempo ratifichiamo, su proposta del Governo, solo ammassi di norme frammentate, eterogenee e improvvisate, complicando all'inverosimile la vita quotidiana dei cittadini, dei funzionari e delle imprese. All'iniziativa parlamentare rimangono le celebrazioni di eventi, le nicchie corporative e le regalie territoriali. L'esecutivo è padrone del legislativo. Nel ventennio i Governi hanno ottenuto pieni poteri senza sapere cosa farne: la destra non ha realizzato la rivoluzione liberista e la sinistra non ha attuato le riforme sociali. La delega al Governo, quindi, non ha rafforzato la decisione politica - come si diceva - ma si è tradotta in maggiore potere della burocrazia. Abbiamo preso a picconate l'argine che, nello Stato di diritto, separa legislazione e amministrazione, pensando così di procedere più spediti, ma creando un pantano normativo. Al contrario, occorre separare il legislatore dal burocrate per scrivere buone leggi: poche e davvero necessarie, semplici e davvero regolative, leggibili e davvero rispettate. Restituire al Parlamento la potestà della legge è una riforma semplice e non richiede di cambiare la Costituzione, anzi di attuarla. Seconda considerazione. La lunga crisi ha diffuso nel Paese la discordia: ne abbiamo tanta paura che cerchiamo di occultarla, ormai da quasi un lustro, sotto il mantello di quella governabilità che ha reso ingovernabile il Paese per mancanza di progetti alternativi. Si vagheggia il partito centrale, mentre le periferie sociali vanno in frantumi. Nel dominio dell'amministrazione tutto è già deciso e chi non è d'accordo diventa un conservatore o un ribelle. Al contrario, nel Parlamento sovrano la legge è sempre un'opera incerta: è il frutto di una tensione tra le parti che si scontrano e nello stesso tempo si riconoscono e, in questo modo, la discordia non è più fine a se stessa, ma produce un cambiamento. L'Italia di oggi avrebbe tanto bisogno di rappresentare in quest'Aula le sue differenze, affinché possano riconoscersi e modificarsi reciprocamente. C'è una magia del Parlamento nel migliorare i suoi componenti. È nella vera dialettica parlamentare che i partiti sono sollecitati a rielaborare le motivazioni ideali e sociali da cui hanno preso origine. I movimenti che hanno raccolto la protesta hanno l'occasione della proposta senza smarrirsi nell'urlo sterile. Anche tra i singoli parlamentari, perfino i più duri di cuore dovranno ammettere che il primo giorno, nella solennità di questo luogo, hanno provato un'emozione, che predisponeva a mettersi in gioco nel confronto con l'altro. Terza considerazione. Tutti si aspettano la decisione che sblocchi il Paese, come una spada che taglia il nodo gordiano senza neppure provare a scioglierlo: è un mito italiano di questi tempi, ma è profondamente antitaliano nella lunga durata. Chi di voi mi sa indicare nella storia nazionale un successo raggiunto dall'alto? Le cose buone sono venute quando una politica consapevole di non poter fare tutto da sola ha saputo aiutare i riformatori che nella società già stavano realizzando qualcosa di nuovo: dalla scuola elementare, ai distretti industriali, alla diffusione dello stile italiano nel mondo. Ancor di più, oggi avremmo bisogno di un Parlamento che aiuti i riformatori e, prima di tutto, li riconosca. Invece di bloccarsi in quest'Aula a respingere emendamenti spesso inutili si dovrebbe impegnare più tempo - molto più tempo - nelle Commissioni parlamentari come laboratori dell'innovazione, ascoltando i territori che si reinventano, i giovani che aprono strade nuove, le amministrazioni che stupiscono i cittadini, gli insegnanti che lasciano un dono nella vita dei ragazzi, le imprese che valorizzano il lavoro, gli scienziati, gli esperti e gli artisti che sarebbero felici di mettersi al servizio del Paese, come ci ripete la senatrice Cattaneo. Prendere coscienza delle virtù su cui si può contare è un esercizio di autostima nazionale che rafforza il principio morale. Non bastano le norme a combattere la corruzione se un popolo intero non ritrova l'amor proprio repubblicano. Sì, lo so: è davvero inattuale immaginare che qui si curi l'autostima del Paese. Tanti comportamenti sciagurati di singoli e di gruppi hanno dato motivo di scandalo, favorendo una sorta di inversione tra causa ed effetto. Si dice che il Parlamento non ha potere perché non è degno, ma il Parlamento è degno solo se ha un potere reale. Quando non era più cancelliere, Bismarck si era pentito di aver indebolito il Reichstag, riconoscendo che le inadeguatezze assembleari non erano una giustificazione plausibile. Lo racconta Max Weber per dimostrare che il rango alto o basso dell'istituzione dipende prima di tutto dalla sua funzione, cioè, per dirlo con le sue parole: «Se i grandi problemi sono risolti in modo decisivo dal Parlamento oppure se esso non è altro che l'apparato di consenso, peraltro mal tollerato, di una burocrazia dominante».
2014-11-27	M5S	BertorottaOrnella	Signora Presidente, superare la povertà non è un gesto di carità, ma un diritto. Come la schiavitù e l' apartheid, la povertà non è un dato naturale: è creata dall'uomo e deve essere superata e sradicata dalle azioni fattive degli esseri umani. Cosa che in quest'Aula continua a mancare. Si è combattuto per millenni per eliminare la fame, le malattie, lo squallore dell'ignoranza, ma oggi sembra che la lotta e l'impegno per il cambiamento debbano essere solo un annuncio su Twitter, una promessa lanciata al vento dell'inarrivabile. Eppure, abbiamo le capacità e le competenze per eliminare la povertà assoluta, la disuguaglianza estrema. L'Italia si può permettere di offrire a tutte le famiglie di vivere con dignità in uno Stato sociale di diritto. Sì! Se lo può permettere, solo se si introduce nel nostro sistema sociale il reddito di cittadinanza, che risulterebbe lo strumento generale per contrastare la povertà. A tal proposito, vorrei far notare come in occasione dell'incontro che il Movimento 5 Stelle ha avuto con alcuni rappresentanti del Governo dell'Ecuador, questi hanno palesato la loro preoccupazione su quanto sta accadendo alle famiglie ecuadoregne che vivono in Italia. In particolare, con riferimento a molti casi di allontanamento di bambini ecuadoregni, decisi dai tribunali per i minorenni su istanza dei servizi sociali, è stato evidenziato come, fra le motivazioni che giustificano simili misure, vi è quella della povertà conclamata e spesso esplicitata nella difficoltà per i genitori-lavoratori anche di andare a prendere a scuola i loro figli oppure nella difficoltà di dotare i bambini di strumenti di cancelleria al pari dei compagni di classe più fortunati. Ricordiamo che per alcuni genitori quaderni, matite e colori sono oggetti che non possono comprare ai propri figli. Dalle parole del Ministro dell'Ecuador traspariva una certa delusione, un'amarezza indescrivibile che ha provato nello scoprire che molti suoi compatrioti, spinti dall'idea di fare fortuna in uno Stato come il nostro, si sono trovati al centro della crisi economica che li ha fatti sprofondare in una povertà di non indifferente portata. Voglio precisare che descrivere un fenomeno complesso e multidimensionale come quello della povertà è certamente difficile, proprio perché esso chiama in causa una molteplicità di fattori, come ad esempio le condizioni abitative, la salute, l'alimentazione, l'offerta educativa e di servizi, le relazioni familiari e comunitarie. Analizzare la povertà con l'aiuto esclusivo degli indicatori del consumo e del reddito è come cercare di dipingere una spiaggia affollata guardando attraverso il buco di una serratura con gli occhiali da sole. A maggior ragione, quando l'indagine esamina la povertà dei bambini attraverso lo studio del valore economico dei consumi delle loro famiglie, appaiono inadeguati lo studio e le percentuali di analisi, si perdono in mille variabili di cui voi eletti, qui, non avete in alcun modo idea, e lo dimostrate nel non agire con provvedimenti propositivi e concreti. Tutti sappiamo che il grado di investimento e disinvestimento sui figli varia inevitabilmente da contesto a contesto, ma certamente tutte le famiglie, anche quelle con livelli bassi di spesa, vorrebbero destinare sempre le loro scarse risorse per la cura, lo sviluppo e la crescita dei loro pargoli. È naturale. Ho visto madri che sviliscono sé stesse sino all'autonegazione, pur di permettersi di accompagnare il proprio figlio a scuola, pur di permettergli di avere una dignità da scolaro. E noi, noi come istituzioni abbiamo il dovere di ascoltare l'appello che arriva dalle famiglie, ma non abbiamo tempo. Siamo presi da seri e gravosi pareggi di bilancio che il fiscal compact ci impone! Molti studi di psicologia dell'età evolutiva e di economia hanno già da tempo segnalato che, a partire dal secondo anno di età, il contesto socio-economico all'interno del quale si cresce, condiziona in modo significativo la gamma ed il tipo di opportunità di cui i bambini dispongono e aumentano il rischio di restare indietro dal punto di vista intellettivo. La povertà produce ferite precoci nello sviluppo cognitivo, che rischiano di rimanere visibili per tutta la vita. A proposito di ferite, mi permetto di segnalare un problema connesso alla povertà e sul quale il Garante per l'infanzia e l'adolescenza della Regione Calabria ha avuto premura di lanciare l'allarme. In Calabria, nonostante l'indicazione sul sito delle singole aziende sanitarie provinciali, manca un reparto di neuropsichiatria infantile, così come anche una struttura per minori a valenza sanitaria. Il che significa che un bambino calabrese con disagi neuropsichiatrici in caso di urgenza deve necessariamente essere trasferito al Policlinico di Messina oppure a Napoli! Ora, capite bene che una famiglia svantaggiata non può spostarsi in un'altra Regione, in quanto ciò comporta sicuramente delle spese che non potrà sopportare. È possibile che il Ministero della salute non abbia avuto segnalazioni in merito? Noi lo abbiamo segnalato, sollevando il problema con un'interrogazione, che come al solito è rimasta senza risposta. Vi vorrei ricordare che il 27,4 per cento delle famiglie residenti in Calabria, infatti, ha superato la soglia della povertà relativa. La differenza di reddito medio tra i più ricchi e i più poveri è di 1 a 5,5, che tradotto significa che ad ogni euro di una famiglia tra le più povere, corrispondono 5,5 euro in una famiglia ricca. Oppure dobbiamo ipotizzare che alcune famiglie, pur di guadagnare qualche soldo, scenderebbero a patti commercializzando le immagini dei loro figli minori? Come segnalato dalla collega Moronese con un'interrogazione con la quale si è fatta portavoce di un appello avanzato da alcuni comitati locali, relativo alle scelte aziendali del Centro diagnostico e polispecialistico Igea di Sant'Antimo, in provincia di Napoli, che vi invito a leggere e a condividerne il contenuto. Intanto, ci piacerebbe scansare il pericolo che nell'ambito delle campagne pubblicitarie di questo Centro, che promuove i servizi offerti attraverso l'utilizzo di immagini di minori distesi sui lettini della risonanza magnetica, non ci sia di fondo un atteggiamento speculativo né tanto meno offensivo della sensibilità umana. E invece, adesso, ci troviamo a presentare la mozione n. 349 che è stata accettata dal Governo con riformulazioni per noi inaccettabili, almeno per quanto riguarda i punti 3) e 4), poiché la svuotano di ogni significato concreto. Non si può continuare ad ipotizzare di procedere con forza ed impegno fattivo verso la soluzione dell'eliminazione della povertà infantile con la carità. Si deve agire con impegni seri, con proposte di legislazione della politica del lavoro serie, coerenti al disagio e alla fragilità sociali che abbiamo in Italia. Con proposte e con l'attuazione di provvedimenti concreti di attenzione e tutela della famiglia, dell'infanzia e della vita. Nelle vostre riformulazioni, signora Sottosegretario, vi sono indicazioni di sostegno al reddito che sono prive di coperture nella legge di stabilità. Non si trovano esplicitazioni né nel disegno di legge delega sul lavoro, collegato peraltro alla legge di stabilità, né all'interno della legge di stabilità stessa. Anzi, gli ipotetici stanziamenti a sostegno di misure a contrasto della povertà sono stati tagliati di 100 milioni di euro ed è stato dimezzato il fondo per l'infanzia e l'adolescenza. Noi siamo pronti ad entrare nel merito per creare vere misure di contrasto alla povertà e di inclusione attiva dei cittadini italiani nella vita sociale e lavorativa del Paese, misure come il reddito di cittadinanza, che non è una carta acquisti sperimentale, come voi volete introdurre, ma un efficace contributo al reddito per rendere il cittadino autonomo e dignitario di vita sociale, e non fruitore di una mancia di carità assistenziale. La smetta il Governo di dare false speranze, stanzi le risorse necessarie. La smetta anche la maggioranza di presentare mozioni che non avranno alcun seguito nei fatti e la smettano tutti di vendere fumo. Il nostro Paese sta morendo sotto l'enorme e schiacciante peso del non lavoro, dell'abbandono scolastico, e non avete il coraggio di attuare riforme reali! Il nostro lavoro non sarà buttato alle ortiche. Proporremo nuovi impegni e ci batteremo per proposte di modifica che spezzino questa catena di inadeguatezza. Chiediamo che le mozioni vengano votate per parti separate.
2014-11-27	PD	PuglisiFrancesca	Signor Presidente, rappresentanti del Governo e onorevoli colleghi, la mozione che stiamo per votare intende ricordare l'approvazione, 25 anni fa, della Convenzione internazionale per i diritti dell'infanzia e dell'adolescenza, che abbiamo appena celebrato il 20 novembre. La Convenzione è diventata il trattato in materia di diritti umani con il maggior numero di ratifiche da parte degli Stati e, ad oggi, sono ben 193 gli Stati che fanno parte della Convenzione. Nonostante siano trascorsi 23 anni dalla ratifica italiana della Convenzione sui diritti dell'infanzia e dell'adolescenza, le politiche dedicate dal nostro Paese hanno fatto fatica, in questi anni, a trovare spazio ed ascolto. Voglio ricordare come, alla fine del 2011, dopo aver esaminato il terzo rapporto periodico presentato dal Governo italiano, il Comitato ONU ha rivolto al nostro Paese oltre 50 raccomandazioni per combattere la povertà minorile, le discriminazioni, i divari territoriali e la dispersione scolastica e per migliorare le condizioni di vita dei minori stranieri non accompagnati. L'Italia è infatti agli ultimi posti in Europa negli indicatori principali relativi al benessere e ai diritti dell'infanzia. Non vi sto a ricordare i numeri, perché lo hanno fatto ieri, nel dibattito in Aula, praticamente tutti gli interventi. Si tratta di numeri drammatici sui dati di povertà relativa e assoluta, sulla dispersione scolastica (che dobbiamo dimezzare entro il 2020) e sulla mancanza strutturale di asili nido e servizi scolastici, per poter davvero combattere le disuguaglianze di partenza. Oltre alla povertà relativa al reddito, a me colpiscono moltissimo i dati presentati da molte associazioni non governative sulla povertà educativa dei nostri bambini e dei nostri adolescenti. Negli ultimi 12 mesi il 39,5 per cento dei bambini non ha mai letto un libro; il 33 per cento non ha mai usato un computer; il 19,8 per cento non è mai andato a vedere un film al cinema; il 26,2 per cento non pratica mai sport. Questi bambini e questi adolescenti rischiano di essere davvero i nuovi poveri di domani, ipotecando oggi il loro futuro. Dobbiamo sostenere i bisogni educativi ed è necessario sviluppare - come dicevano bene, appunto, le mozioni del Partito Democratico e anche di altri - un nuovo sistema di welfare per l'infanzia, un intervento di tipo comunitario centrato sulla territorialità e sull'attivazione di un mix di risorse pubbliche e private no profit. Si tratta di risorse anche educative già presenti sul territorio, ma spesso disperse non in rete tra loro e, di conseguenza, non in grado di esprimere tutto il loro potenziale. È per questo che serve un Libro bianco. Noi siamo nel pieno del semestre europeo. Allora, se l'Europa non è solo norme prescrittive e cavilli, ma il destino comune dei nostri figli; se è una comunità di valori, serve più scuola, più educazione, più mobilità europea degli studenti. Soprattutto, se l'istruzione è la leva fondamentale per la crescita, l'inclusione, l'uguaglianza e la libertà, nonché uno dei valori fondanti dell'Unione europea, non può essere considerata tra i costi e i vincoli del Patto di stabilità da rispettare. Proprio l'altro ieri, Papa Francesco a Strasburgo ha chiesto al Parlamento europeo e alla Commissione di operare restituendo la speranza ai cittadini. Ha spronato le istituzione europee a prendersi cura dalla fragilità dei popoli e delle persone; ha esortato a lavorare perché l'Europa riscopra la propria anima buona e ha più volte richiamato nei suoi discorsi la classe politica a non essere indifferente. Ecco, contrariamente a quanto sostiene la senatrice De Petris, questo Governo non è indifferente di fronte ai bisogni delle giovani generazioni. Dopo anni di tagli, in questa legge di stabilità restituiamo risorse alla scuola pubblica per la lotta alla dispersione scolastica, l'apertura delle scuole il pomeriggio, assicurando alle scuole gli insegnanti che servono a far raggiungere agli studenti il proprio successo formativo e scolastico. Diamo un miliardo per il prossimo anno e 3 miliardi dal 2016 come investimento; offriamo alle famiglie con redditi medio-bassi, in modo strutturale, 80 euro come taglio IRPEF direttamente in busta paga (lo stanno ricevendo 11 milioni di italiani) e un bonus bebè che la legge di stabilità prevede come incentivo alla natalità e come contribuzione alle spese per il suo sostegno. Ancora, un assegno di importo pari a 960 euro, che andranno a percepire famiglie con un reddito inferiore ai 90.000 euro (tetto che non vale per le famiglie numerose). Inoltre, ricordo che, lo scorso anno, sempre in quest'Aula, abbiamo dibattuto un'analoga mozione sulla povertà minorile e, come avevamo chiesto all'epoca, questo Governo, il Governo Renzi, dopo la Conferenza nazionale sull'infanzia e sull'adolescenza di Bari dello scorso marzo, il 23 luglio ha insediato il rinnovato osservatorio per l'infanzia e l'adolescenza - voglio ringraziare la sottosegretario Biondelli per il lavoro che sta facendo - insieme a ONG e associazioni nazionali. Come avevamo chiesto nella mozione, il Governo sta realizzando, insieme alle associazioni, il Piano nazionale di azione: un piano che dovrebbe essere definito ogni due anni - questo è l'impegno - e che invece non è stato rinnovato dal 2004 al 2010, mentre l'ultimo copriva il biennio 2009-2011. Tale piano deve favorire il potenziamento e il coordinamento delle azioni svolte dalle pubbliche amministrazioni, dalle Regioni e dagli enti locali. Le priorità trovate insieme all'associazionismo e agli enti locali sono il contrasto della povertà dei bambini e delle famiglie, lo sviluppo dei servizi socio-educativi per la prima infanzia, l'inclusione dei bambini stranieri, delle seconde generazioni, dei minori non accompagnati, il sostegno alla genitorialità e il suo rafforzamento: quindi, non generiche questioni, ma impegni precisi. Cari colleghi, è arrivato il tempo del fare. In questa legislatura, in cui ci siamo assunti in modo trasversale l'impegno e la responsabilità di tirare fuori il Paese dalla crisi, questo Governo ha il dovere di cambiare questo stato di cose; in questa legislatura - riconosciamocelo anche - nell'Aula di questo Senato stiamo lavorando su importanti proposte di legge che stavamo aspettando da molti anni. Sto pensando al disegno di legge - che speriamo approdi in Aula - che ha già passato il vaglio della Commissione giustizia, sulla continuità affettiva dei bambini in affido familiare; al disegno di legge sul sistema integrato di educazione e istruzione 0-6 anni, che è in 7ᵃ Commissione al Senato, a quella sul cyberbullismo, in 1ᵃ Commissione, e ad importanti iniziative legislative sull'educazione dei ragazzi e delle ragazze al rispetto delle differenze. Ecco, stiamo facendo una rivoluzione, passo dopo passo, nell'affermare con forza che nel tempo della crisi le nostre sono le priorità delle famiglie perbene, e nelle famiglie perbene, nel tempo della crisi, si guarda a quanto si ha in tasca e poi, prima di tutto, si pensa ai più piccoli e ai più deboli.
2014-12-02	PD	DAddaErica	Tornando alla delega, così com'è arrivata dalla Camera, è innegabile che il lavoro al Senato prima e quello alla Camera poi abbiano prodotto alcune modifiche, tra formali e sostanziali, che possiamo definire positive. Non possiamo, però, non notare come si sia volutamente e ostinatamente perseguita l'impostazione del «doppio binario» nel mondo del lavoro, ripristinando quell' apartheid, quel dualismo che è stato la bestia nera del Governo nel sostenere la delega, ma poi riproposta e mantenuta nel contenuto della stessa: da una parte, i lavoratori già assunti, per i quali rimangono le tutele dell'articolo 18; dall'altra, i nuovi assunti (giovani e non più giovani), i quali avranno il nuovo contratto a tutele indefinite, più che crescenti, o sarebbe meglio dire il «nuovo contratto con tutele ridotte», in particolare per quanto riguarda i licenziamenti per motivazioni economiche. Su questo aspetto, il famigerato articolo 18, resta un dissenso netto e profondo e non per ragioni ideologiche astratte, ma per la convinzione che l'aumento strutturale delle diseguaglianze tra i lavoratori a tempo indeterminato non aiuti la ripresa ma anzi la amplifichi, e amplifichi gli strappi prodotti dalla crisi nel tessuto e nella coesione sociale. A parità di lavoro e reddito, disparità di regole normative, credendo di favorire quelle imprese che oggi si afferrano ad un dibattito sterile - quello sì ideologico - quando il loro problema è trovare commesse di lavoro, e non nuove leggi e decreti. Al di là degli aspetti legislativi che il Governo vorrà dare al contratto a tutele crescenti, occorre ricordare che la nuova normativa, per essere efficace, dovrà risultare coerente con i provvedimenti già in vigore. Il Governo, a maggio, ha liberalizzato i contratti a tempo determinato, rendendoli una specie di periodo di prova di tre anni. Si consentono, infatti, fino a cinque rinnovi nell'arco di tre anni, senza che le imprese debbano specificare le cause di tali proroghe in un contratto che continua ad essere a tempo determinato. Qualora il contratto a tutele crescenti diventasse legge, sarà perciò necessario rimettere mano a questo primo provvedimento, rendendo meno flessibile l'utilizzo, protratto nel corso del tempo, dei contratti a tempo determinato. Non possiamo immaginare un giovane che prima viene assunto per un totale di tre anni a termine, con cinque contratti che durano sei mesi ciascuno, e poi debba iniziare un nuovo rapporto di lavoro con il contratto a tutele crescenti. Un mercato del lavoro di questo tipo sarebbe davvero di serie B. Inoltre, avremmo preferito che la giusta riforma delle politiche attive del lavoro e degli ammortizzatori sociali, al fine di costruire un nuovo e più moderno modello integrato, fosse ritenuta prioritaria (con conseguenti stanziamenti di risorse adeguate), e avrebbe dovuto, quindi, giustamente e coerentemente, precedere la modifica delle regole contrattuali. Spesso le citazioni soccorrono e chiariscono il discorso. Fra quelle dotte che ho sentito in quest'Aula, non ne ho trovata una migliore di quella ascoltata nelle decine di incontri avuti sul territorio in queste settimane: «Ragazzi, quando ho iniziato a lavorare verso la fine degli anni '60 ero uno sbarbatello, con l'avviamento come scuola. Al primo lavoro, mi sono impegnato subito in alcune rivendicazioni nella fabbrica dov'ero impiegato, più per gli operai che per me stesso. Mi dettero il «foglio di via» senza neanche «buongiorno o buonasera». C'era lavoro, sono entrato in un'altra azienda, stavolta con l'amara consapevolezza che non potevo permettermi, con mamma e sorelle sulle spalle, di pensare alla giustizia e al mio desiderio giovanile di darmi da fare. Poi è arrivato lo Statuto dei lavoratori e la tutela dell'articolo 18. Se non ci fosse stato, la mia vita e il mio approccio alla realtà, il mio impegno sarebbero stati diversi. L'articolo 18 mi ha consentito di fare le scelte che ho fatto in seguito e mi ha reso fiero di quello che sono. A voi non sarà concesso». Non c'è molto da aggiungere. Non c'è ideologia; non c'è incomprensione del mondo che cambia; non c'è distanza con i ragazzi che non trovano lavoro. Oggi noi saremo attaccati da chi ha giuste paure sulla tenuta della dignità del lavoro. Saremo attaccati da chi spera, disperato, che la svalutazione del lavoro serva alla ripresa. Esistono ancora, però, donne e uomini verticali. Al Governo dico: tenga la barra dritta, non remi come una barca sospinta nel passato. Sta remando controcorrente, lo sappia. E il pericolo di una nuova divisione, il pericolo che sta nel significato di quel significante che si crede sia soltanto un simbolo è la dignità delle persone, di quelle persone che dal basso costruiscono la nostra società civile e che hanno necessità che il legislatore stia dalla loro parte. Noi stiamo dalla loro parte. Aspetto e aspettiamo tutti quanti che il Governo dia qualche risposta sostanziale in merito anche adesso.
2014-12-02	PD	PaduaVenera	Signora Presidente, intervengo solo per pochissimi istanti per rammentare in quest'Aula un piccolo bambino di otto anni che, nella mia Provincia, è stato barbaramente assassinato. È questo un momento drammatico per tutta la nostra comunità e da quest'Aula vorrei dare simbolicamente un abbraccio - penso condiviso con tutti voi - alla sua famiglia. Al di là ed oltre questo però, prima che i riflettori si spengano, prima che domani nessuno di noi ricorderà più chi era Andrea - certo, la sua famiglia non lo potrà mai fare e i suoi compagni lo porteranno sempre nel cuore e quella comunità ci metterà davvero tanto tempo prima di sanare questa ferita - e proprio perché la vicenda non vada superata da altre brutte notizie, vorrei l'attenzione se fosse possibile, signora Presidente, del nostro Ministero della pubblica istruzione. Vorrei esprimere un auspicio e una sollecitazione in quest'Aula, e per questo intervengo. Vorrei, come accade in tante scuole del nostro Paese, far sì che si possa svolgere un'azione di allerta, nel senso di inviare tramite cellulare un messaggio alle famiglie qualora il loro figlio non sia presente quella mattina a scuola. Alcune scuole nel nostro Paese già lo fanno per prassi, altre no. A mio parere sarebbe auspicabile che imparassimo da questa terribile e dolorosissima vicenda, accaduta pochi giorni fa a Santa Croce Camerina, nel mio territorio, nella provincia di Ragusa, perché fatti del genere non abbiano ad accadere mai più. Non sappiamo come agire. Non ci si può difendere dagli orchi se non con un'azione importante, lunga, di educazione e ascolto dei nostri bambini. Dobbiamo educarci tutti al dialogo, grandi e piccini, ma prima che tutto questo si realizzi ci vorrà molto tempo. Un modo per bloccare, per frenare e cercare comunque di ridurre e prevenire questi drammi, che scuotono e sconvolgono veramente ognuno di noi, potrebbe essere un semplicissimo sms, che diventi una prassi e non una scelta occasionale limitata ad alcune scuole. Il Ministero, se lo ritenesse utile (sarebbe auspicabile, secondo me), potrebbe emanare una circolare con cui invitare tutti i dirigenti scolastici a far sì che la famiglia che ha accompagnato a scuola il proprio figlio possa aver notizia nel caso in cui, in realtà, in aula non sia mai entrato. Non credo sia una cosa complessa, data la tecnologia, ma sarebbe un investimento nella prevenzione straordinariamente importante.
2014-12-02	PD	TocciWalter	Signor Presidente, onorevoli senatori, è venuto a mancare Silvano Andriani, senatore della Repubblica, stimato esponente della sinistra italiana e valente studioso di politica economica. Ci uniamo alla commozione che il Presidente della Repubblica ha espresso ieri con parole affettuose e piene di vividi ricordi. Poche ore fa, a Tor Vergata lo hanno salutato gli amici ancora sgomenti per la notizia inaspettata. Per sua volontà nulla si era saputo della malattia e nessuna parola è stata pronunciata nella camera ardente. Ha cercato anche nella morte quella sobrietà riflessiva che lo ha accompagnato nella vita. Sia in privato che in pubblico Silvano è sempre riuscito a mettere in tensione creativa tutte le differenze tra la ritrosia e la socievolezza, tra la necessità e la bellezza, tra il rigore e l'invenzione, tra la coerenza di partito e quello spirito libertario che in gioventù aveva attinto alla sorgente di Lelio Basso. Forse non avrebbe voluto neppure questa mia commemorazione. Mi sembra quasi di sentire il suo rimprovero mentre parlo a voi, cari colleghi, ma credo valga la pena, ancor di più in questi tempi difficili, onorare la memoria di un uomo politico che ha servito il Paese con sapienza, lungimiranza e onestà. Silvano Andriani ha rappresentato il Partito Comunista Italiano in questa'Aula del Senato, cercando sempre un confronto leale con le altre parti politiche. Da ricordare sono i suoi dibattiti in Commissione bilancio, con l'allora ministro Beniamo Andreatta: così diversi tra loro per le matrici culturali e per i ruoli di maggioranza e di opposizione, eppure così vicini per la medesima curiosità verso il cambiamento del Paese. Correvano gli anni Ottanta, quel decennio di passaggio tra una ripresa del vitalismo produttivo e il conservatorismo dell'oligarchia finanziaria. Andriani sapeva cogliere i nessi tra politica industriale e dimensione finanziaria, non solo nell'attività parlamentare, ma soprattutto nell'attività di ricerca del Cespe, che sotto la sua direzione fece crescere una nuova generazione di economisti. Questa attenzione ai nessi gli ha consentito di prevedere, prima degli altri, negli anni Duemila, la grande crisi che ancora ci attanaglia. È impressionante rileggere oggi il suo libro, pubblicato nel 2006, sull'ascesa della finanza, in cui - appunto - prevede con un anno di anticipo la crisi, proprio a partire dalle cause reali che riguardano l'eccesso di disuguaglianza e il debito privato, che rimpalla su quello pubblico. La stessa attitudine, negli anni Settanta, da dirigente del PCI toscano, lo aiutò a superare il paradigma dell'arretratezza e a vedere la nascita di nuovi distretti industriali. Incrociando gli studi della scuola di Becattini, si creò una circolazione virtuosa tra invenzione imprenditoriale, coesione sociale, elaborazione culturale e politica locale. Qualcosa di analogo avvenne anche nelle Regioni bianche della terza Italia e questa economia del territorio è stata forse la nostra innovazione più ammirata nel mondo: così le vere riforme si fanno in Italia, mai per editto, sempre quando una politica consapevole di non poter fare tutto da sola aiuta i riformatori che, nella società, già vanno facendo qualcosa di buono. Nella curiosità per i distretti non gli fece velo la sua formazione macroeconomica, maturata nella grande stagione della programmazione ai tempi del miracolo economico. Aveva studiato alla scuola di Claudio Napoleoni e della Svimez, allora una finestra aperta sul mondo, da cui entrava l'aria fresca del riformismo del New Deal e dell'esperienza scandinava. Aveva iniziato la sua militanza nella CGIL, che in quei tempi - forse i giovani di oggi non lo sanno - aveva una cultura riformista più avanzata dello stesso PCI. Ricordo che quando Silvano mi raccontava di quegli anni, gli si illuminavano gli occhi, non per una decadente nostalgia. Sapeva bene che gli obiettivi e le tecniche di quella programmazione non erano e non sono assolutamente proponibili nel mondo di oggi, ma, per dare una nuova ambizione all'Italia, diceva, avremmo tanto bisogno di ricostruire quell'energia intellettuale e politica che si creò allora nell'incontro tra le migliori risorse culturali del Paese: dal cattolicesimo di Pasquale Saraceno, al riformismo socialista di Riccardo Lombardi, ai tecnici formati da Francesco Saverio Nitti, molto più appassionati dei tecnocrati di oggi, fino alla sensibilità popolare di un Giuseppe Di Vittorio (il suo Piano del lavoro era tornato negli ultimi scritti di Silvano, non come consolazione, ma come pensiero per il futuro). Conservo con grande affetto la sua ultima e-mail : mi raccomandava di non chiuderci sulla difensiva come sinistra italiana, ma - anzi - di proporre noi una nuova idea dell'impresa, non più basata solo sul valore degli azionisti, ma pienamente responsabile rispetto a tutti i portatori di interesse, ai lavoratori prima di tutto, ai consumatori ed alla qualità ambientale. Soprattutto ci invitava sempre a leggere l'economia come una scienza storica e sociale, che non serve solo a fare i compiti a casa, ma a tracciare una strada nuova per il destino dell'Italia e dell'Europa. Era sempre più avanti e non sempre siamo riusciti a stargli dietro. Da qui sono venute, forse, incomprensioni e, forse, mancati riconoscimenti per il suo valore. Salutiamo allora Silvano Andriani con una certezza, un dubbio ed un impegno. Con la certezza di avergli voluto bene; con il dubbio di non averlo compreso fino in fondo; con l'impegno di cercare ancora nel suo pensiero e di additare ai giovani il suo esempio di uomo che ha onorato la politica e la cultura italiana.
2014-12-03	M5S	MontevecchiMichela	Negli anni, abbiamo assistito dapprima all'affermarsi dei diritti dei lavoratori con la legge n. 300 del 1970, il cosiddetto Statuto dei lavoratori, cui sono seguite, in base alle innovate esigenze del mondo del lavoro, la legge Biagi del 2003, il cosiddetto collegato lavoro del 2010 nonché, da ultimo, la legge Fornero del 2012. Tutti provvedimenti mirati, nell' animus del legislatore, ad innovare, tutelare, favorire e migliorare e i cui esiti sono noti a tutti: tutti stiamo pagando le conseguenze dell'esito di questi provvedimenti. Abbiamo assistito inermi allo smantellamento della dignità dei lavoratori; pezzo dopo pezzo tutti i diritti sono stati mutati per sopravvenire ad esigenze economico-organizzative, anche se poi ci è stato raccontato che ciò è avvenuto invece a causa della globalizzazione piuttosto che della crisi economica, della débâcle dei sistemi capitalistici occidentali. Insomma, ciascuno ha raccontato il proprio personalissimo Truman show. Da ultimo, la presente legge delega al Governo che, nella sua vacuità, delimita in modo fumoso i principi e i criteri direttivi entro i quali viene delegato l'esercizio della funzione legislativa, quella che noi abbiamo chiamato una delega in bianco. Tuttavia, senza chiare delimitazioni all'esercizio della funzione legislativa delegata all'Esecutivo, non si ottiene alcun risultato certo e forse neanche apprezzabile. In parole povere, siamo alle solite: si tende a sanare situazioni ormai non più sostenibili, anziché definire una volta per tutte e nel dettaglio - magari anche con scelte impopolari, ma di più ampio respiro - la condizione dei precari nel mondo del lavoro. Proprio di recente la Corte di giustizia dell'Unione europea si è pronunciata -questa volta in riferimento al settore della scuola e non però per la prima volta in riferimento all'argomento in generale - in relazione alla normativa italiana sui contratti di lavoro a tempo determinato in quanto, secondo la Corte, tale normativa sarebbe contraria al diritto dell'Unione. In particolare, la Corte di giustizia ha evidenziato che il rinnovo illimitato dei contratti a tempo determinato per soddisfare esigenze permanenti e durevoli nelle scuole statali non è giustificato. Mi piace ribadire questo punto in quest'Aula, dove oggi ci troviamo a discutere il jobs act. Da gennaio 2015, stante le linee guida illustrate il 3 settembre dal nostro Premier (ancora ci chiediamo come mai all'epoca non lo fece la ministra Giannini, forse per un problema di cappelli politici), partiranno i provvedimenti sulla scuola. Ma allora il Ministro e il nostro Premier dovranno tener conto di questa sentenza, nella quale la Corte ricorda poi come l'accordo quadro si applichi a tutti i lavoratori, senza fornire distinzioni in riferimento alla natura pubblica o privata del datore lavoro, nonché al settore di attività interessato. Quindi, ancora una volta, siamo stati bacchettati in sede europea, giacché la normativa nazionale è in disaccordo con i principi comunitari, quegli stessi principi sottoscritti e recepiti nel nostro ordinamento giuridico, ma che evidentemente sfuggono al legislatore. Anche senza entrare ulteriormente nel merito della sentenza, è sufficiente sottolineare la necessità di intervenire in modo definitivo sulla spregiudicata e insistita reiterazione dei contratti a tempo determinato per sopperire a mancanze strutturali e ritardi, tanto nella pubblica amministrazione, quanto nel settore privato, ricorrendo anche a misure sanzionatorie, se necessario, prevedendo e possibilmente comminando una sanzione proporzionata, effettiva e dissuasiva. Concludo con un accorato appello. Viviamo in un'epoca in cui tutti ormai, anche le persone meno informate, percepiscono come questo Paese si trovi su una china e stia scendendo verso una condizione di subalternità, di sudditanza e di Paese colonia. Io ho vissuto in Paesi del Terzo mondo che sono state ex colonie di grandi imperi; ho visto come si vive là, ho studiato il declino di quei Paesi e quanto non è stato fatto dai Governi locali per cercare di porre limiti a questo declino. Io non voglio e lotterò fino all'ultimo, insieme al mio Gruppo, perché questo Paese rimanga sovrano e non si riduca ad una colonia alle periferie di grandi centri.
2014-12-03	PD	FaveroNicoletta	Il cuore della riforma del lavoro è il nuovo contratto a tutele crescenti e non l'articolo 18, cui con strabismo si è guardato discutendo in questo periodo. E' questa la risposta che dobbiamo dare ad un mercato che ha perso un milione di posti dal 2008 al primo semestre di quest'anno e dove i contratti standard tra gli under 35 si sono ridotti del 33 per cento. Il jobs act offre uno schema di costi/benefici che punta alla stabilizzazione dei rapporti di lavoro, perché è solo con contratti più stabili che si accresce il capitale umano. Con gli impieghi stabili si ha il 40 per cento di probabilità in più di ottenere offerta formativa e riqualificazione professionale nel corso di una carriera lavorativa. Le aziende devono tornare ad investire anche in capitale umano per colmare quel deficit di investimento complessivo: la spesa per investimenti privati - ahimè - è passata dal 21 per cento del PIL del 2008 all'11,6 per cento attuale. Si tratta di 80 miliardi perduti ogni anno. Dice l'economista Tommaso Nannicini, consigliere di Palazzo Chigi: «È vero, con l'ingegneria dei contratti e dei rapporti di lavoro non si crea occupazione. Ciò non toglie, però, che sia utile superare i bizantinismi e le iniquità delle nostre regole e delle nostre politiche del lavoro. Nei prossimi anni, la nostra economia dovrà attraversare un profondo processo di trasformazione: lavoro e capitale dovranno spostarsi da settori poco produttivi ad altri più produttivi. Le nuove regole del mercato del lavoro dovranno aiutare questo sforzo di aggiustamento, senza farne pagare il conto ai soli lavoratori più deboli». Per questo il Governo ha giustamente fretta di intervenire; con un tasso di disoccupazione che ha raggiunto livelli storici, non possiamo perdere altro tempo in convegni o tavoli. Tre sono, a mio giudizio, i capisaldi della legge che ci apprestiamo a votare e che merita la fiducia: la fiducia non solo della maggioranza, ma anche della minoranza. Il primo è il nuovo contratto a tutele crescenti, che è concepito per essere il rapporto standard, quello più utilizzato in un mercato che coniughi dinamismo e protezione dei lavoratori sul mercato; un contratto che riduca l'incertezza giudiziaria in tema di licenziamenti e faccia in modo che le imprese che hanno bisogno di aggiustare la propria forza lavoro paghino un indennizzo monetario. Ci sono disuguaglianze tra i lavoratori: mentre un parasubordinato ha diritto ad un massimo di 20 giorni per la malattia, uno che lavora nella pubblica amministrazione per le cure ha 36 mesi. Queste sono disuguaglianze (sono state ricordate quelle sulle donne). Il Governo sta attuando due azioni parallele, da un lato riducendo il costo del lavoro di 8.000 euro l'anno per i nuovi contratti a tempo indeterminato, dall'altro eliminando le rigidità normative sul contratto a tempo indeterminato. Concludo ricordando le parole del Papa, che, pochi giorni fa, sulle politiche del lavoro, ha affermato che si devono trovare nuovi modi per coniugare flessibilità del mercato e necessaria stabilità e certezza delle prospettive di impiego, indispensabili per lo sviluppo umano dei lavoratori. Questo provvedimento, con i decreti legislativi successivi, è quella riforma necessaria, quel primo passo in direzione di un cambiamento nel Paese, insieme alle riforme della scuola, della giustizia, della pubblica amministrazione, del fisco, del Senato delle autonomie, della riforma del Titolo V della Costituzione e della legge elettorale.
2014-12-03	PD	FaveroNicoletta	Il fondamento della Repubblica vacilla nel momento presente sotto colpi di diseguaglianze inaccettabili: la drammatica espulsione di ultraquarantenni, il 43 per cento di disoccupazione giovanile, la precarietà imposta come amaro destino di una generazione, i nostri giovani schiacciati tra la fine di alcuni mestieri e la chiusura dei mercati. Ma sono sempre i nostri giovani le miniere di speranza che la scuola, la formazione devono e possono assolutamente far fiorire.
2014-12-18	PD	LaiBachisioSilvio	È una manovra espansiva, ma che insiste anche su alcune scelte di fondo precise e spiegabili. Ne dico tre tra tutte. In primo luogo, è una manovra che riduce il cuneo fiscale per sostenere la domanda, e in questa direzione vi sono una serie di interventi che rafforzano quest'obiettivo. Interviene ancora a sostegno della domanda attraverso un innovativo strumento, il bonus bebè, che aiuta il sistema familiare e sostiene la natalità in un Paese che è il più vecchio d'Europa e ha le Regioni più vecchie del mondo. In terzo luogo, pone le condizioni per cogliere un effetto estraneo al nostro lavoro, ma che può sicuramente essere di grande efficacia in un Paese come il nostro, vale a dire l'aumento delle risorse disponibili nelle famiglie e nei cittadini per effetto della riduzione del prezzo del petrolio. Il combinato disposto di questi tre interventi, su ceti nettamente definiti, può consentire un aumento della disponibilità di risorse economiche, che possono andare in maggioranza nei consumi e in misura minore nei risparmi e, in ogni caso, innescare un circuito virtuoso di fiducia nel futuro e di rassicurazione. Però è anche una manovra ambiziosa - e questa è la seconda parola chiave - perché mette insieme riforme e risorse necessarie affinché le riforme siano credibili. Le riforme cui mi riferisco sono certamente quella sul lavoro, appena varata, e quella sulla scuola, sulla quale si sta molto lavorando e sono stati presi impegni ancora prima che l'Unione europea decidesse di confermare l'inadeguatezza di un sistema precario nella scuola. Sono risorse necessarie a rendere credibili quelle riforme, così come è necessario, per renderle credibili, il fattore tempo. Infatti, se c'è una cosa su cui l'Europa è stata chiara è che fra tre mesi noi dovremo certamente rispondere della legge di stabilità e della sua connessione con le riforme, facendo in modo che le riforme e le risorse ad esse dedicate siano vere, efficaci e facciano delle stesse non soltanto riforme annunciate ma già operative. Sono convinto che le condizioni ci siano, perché quelle riforme diventino operative e perché questa legge di stabilità sia al servizio di queste riforme, ma sappiamo anche che molto del lavoro che abbiamo davanti dipende da ciò che farà l'Europa, perché senza l'Europa la ripresa di questo Paese non potrà basarsi solo sugli interventi che faremo. Sappiamo quanto è stato deludente, per noi, l'avvio del piano Juncker, nella sua descrizione iniziale, ma sappiamo anche che l'Europa vive di soft power, della capacità di negoziare, di stare attenti a mettere insieme tutte le risorse e le sensibilità, ovvero tutto ciò che riguarda la forma in cui gli Stati e i popoli hanno scelto di stare insieme. Ecco perché è giusto dare un giudizio sul piano Juncker, ma anche segnalare che l'Italia deve impegnarsi perché esso diventi il punto di partenza di uno strumento che faccia ripartire gli investimenti in tutta Europa e possa diventare la base di un sistema avanzato di coniugazione degli investimenti nel sistema europeo. Questa manovra - e passo al secondo punto del mio intervento, prima delle conclusioni - in Senato è entrata in un modo, offrendo un quadro iniziale, e ne esce con degli interventi che vanno in due direzioni: da una parte rafforzano alcune scelte fatte alla Camera dei deputati e, dall'altra, riequilibrano gli effetti di altre scelte fatte sempre nell'altro ramo del Parlamento. A fronte delle molte misure di sostegno all'impresa, alla competitività e all'intelligenza - penso al credito d'imposta su ricerca e sviluppo e al patent box - contenute nella manovra proposta dal Governo e di alcuni investimenti sull'innovazione, oggi vediamo una manovra rafforzata nel senso del riequilibrio, che è la direzione di marcia che ha guidato il lavoro del nostro Gruppo e quello dei senatori di opposizione presenti in Commissione, che voglio ringraziare, i quali si sono comportati costantemente in maniera corretta, dando un contributo alla costruzione di questo senso di riequilibrio civile, sociale ed economico della manovra, come ha riconosciuto il Presidente della Commissione. Rappresenta infatti un riequilibrio il completamento del lavoro avviato alla Camera sul bonus degli 80 euro, riversato e in qualche modo mirato sui lavoratori autonomi. Costituiscono un riequilibrio gli interventi sul tema dei fondi pensione e delle strutture previdenziali dei lavoratori autonomi e anche le scelte fatte sul fronte della sanità e del sociale, a partire dal rifinanziamento del fondo di cui alla legge n. 68 del 1999. Sono completamenti importanti gli interventi su alcuni temi, come quello, fondamentale, del patronato e quello degli investimenti; sull'internazionalizzazione non tutto è stato raccolto, ma è importante ciò che è stato fatto; e sono importanti anche alcune scelte assunte come indirizzi nella fase finale del lavoro della Commissione in Senato: penso al tema del riequilibrio sul tema del gasolio per le aree montane e per i territori geograficamente svantaggiati e a quello delle scuole nelle Province, e penso anche - lo dico con convinzione - al lavoro fatto con le piccole riforme o con il sostegno alle riforme nel campo dell'agricoltura, dove si è fatto un lavoro di semplificazione in alcuni campi e anche un lavoro innovativo, come quello sul fondo lattiero-caseario. A tal proposito faccio una raccomandazione al rappresentante del Governo e, tramite lui, al Ministro dell'agricoltura. Quel fondo è importante per il settore lattiero-caseario, che in un Paese come la Francia è considerato strategico, mentre noi lo consideriamo marginale, un settore che non è composto soltanto del patrimonio bovino, ma anche del tanto esteso patrimonio di esperienze e competenze, e anche di animali, che specialmente nel Mezzogiorno, dalla Toscana in giù, è rappresentato dal patrimonio ovino e caprino, i cui frutti rappresentano delle eccellenze, con cui possiamo competere in Europa: in questo senso va, a mio avviso, allargato. Un segnale positivo è costituito dal delicato passaggio riformatore sul tema dal pareggio di bilancio delle Regioni. È un passo determinante affinché sia più trasparente e più comprensibile tutto il sistema della pubblica amministrazione e della contabilità della pubblica amministrazione. Concludo soffermandomi su due criticità. Condivido il fatto che ci sia stato - l'ha segnalato con delicatezza il Presidente - un ruolo preponderante del Governo rispetto alla Commissione. Bisogna evitare che questo avvenga. Bisogna far lavorare di più la Commissione; è giusto che il Parlamento esprima le sue competenze e le sue risorse e non venga, in questo senso, troppo ristretto. Sul tema del Mezzogiorno, tuttavia, ha ragione il mio collega D'Alì, che onestamente ha condotto la battaglia in Commissione. Ma è anche vero che succede sempre, all'inizio del settennio della programmazione europea, che le risorse accantonate vengano sottratte; è successo sette anni fa con il Governo Berlusconi per la questione Alitalia, ed erano fondi del Mezzogiorno. Potrei fare un elenco di iniziative che hanno visto quei fondi andare a questioni che niente avevano a che fare con il Mezzogiorno. È vero anche che deve essere rispettato - e su questo l'impegno del Governo deve essere richiamato in Aula - il fatto che quei fondi devono ritornare alle risorse per il Mezzogiorno. Mi preoccupa, però, che la grande rivoluzione, avviata due anni fa dall'allora ministro degli affari regionali Delrio, che aveva in qualche modo scelto una strada di accompagnamento delle Regioni del Mezzogiorno rispetto alla progettazione e all'utilizzo migliore dei fondi europei, oggi non abbia ancora una concretezza: si possono spostare quei fondi perché i progetti ancora non ci sono. Su questo fronte serve sicuramente qualcosa in più nel lavoro che è stato impostato un anno fa per una sua concreta realizzazione. Mi tocca, ma lo faccio perché penso che sia un dovere, richiamare un tema finale, che riguarda la mia Regione, la mia isola. Lo dico perché è giusto che il Parlamento lo sappia e stia a memoria del Parlamento. Con questa legge di stabilità, per la prima volta, a distanza di un anno dall'alluvione in Sardegna, che ha ucciso 18 persone e colpito 88 Comuni su 370, vengono finalmente messe a disposizione le prime risorse. Sono 15 milioni di euro: 10 milioni per l'avvio del risarcimento danni e 5 milioni per completare la ristrutturazione delle scuole abbattute dall'alluvione. Voglio dire che sono 15 milioni di euro a fronte di 664 milioni di euro certificati dalla Protezione civile: 15 milioni su 664. Noi possiamo coglierlo come un segnale, ma deve essere un segnale cui segue un impegno concreto del Governo affinché, per lo meno, il risarcimento alle vittime civili e alle imprese possa ripartire e dare in qualche modo una fiducia che in questo anno, purtroppo, non è stato possibile avere. Infatti, le iniziative che anche il Parlamento aveva messo in campo non sono andate a buon fine e non sono state completate. Lo dico perché sono convinto che siamo in un Paese che riconosce tutti i suoi cittadini e tutti i suoi territori come uguali e sono convinto che nei prossimi provvedimenti il Governo non mancherà di tenere a mente questo aspetto e, quindi, di riprendere il percorso avviato a gennaio dello scorso anno e non ancora completato.
2014-12-18	PD	ZanoniMagdaAngela	Grazie. Come dicevo, dei 36 miliardi di uscite ricordiamo in particolare: 9,5 miliardi di euro per il bonus degli 80 euro; 5 miliardi per l'IRAP (componente lavoro); 1,9 miliardi per il contratto a tempo indeterminato; 0,8 miliardi sulle partite IVA; 0,5 miliardi sulle famiglie, oltre ad elementi importanti sulla scuola, sugli ammortizzatori sociali, sul Patto di stabilità per i Comuni, eccetera. La variazione alla Nota di aggiornamento al DEF ha ridotto un po' lo spazio della manovra, ma non ha inficiato tutti gli obiettivi di questa manovra e la tensione allo sviluppo della legge di stabilità nel suo testo originario. Alla Camera sono state apportate numerose modifiche migliorative...
2014-12-19	M5S	MartelliCarlo	Signor Presidente, prima di tutto vorrei fare un'osservazione su questo plico. Per i fan di Fantozzi questo è esattamente come la corazzata Potëmkin. Vi ricordate cos'era? È proprio quello. Per la Presidenza, visto che dovrebbero essere ammessi solo errori formali, chiedo come l'introduzione di un intero periodo può essere configurata come errore formale. Il comma 147 dava alle televisioni locali delle frequenze radiotelevisive purché avessero abbastanza soldi, esperienze e infrastruttura; ora è stata inserita la previsione in base alla quale, se queste non soddisfano questi requisiti, le diamo all'operatore nazionale. Ma quanti operatori nazionali sono in grado di farlo? Per esempio Mediaset, con la quale state cercando di fare affari sottobanco, tipo la legge elettorale e altro? Ma che caso! Secondo voi questo è un errore formale? No che non lo è! Ditelo, allora, che non è un errore formale. Vediamo un'altra cosa e mi piacerebbe che il Vice Ministro me la spiegasse. Qui c'è scritto che si danno 535 milioni alle Poste, in ottemperanza ad una sentenza della Corte europea per aiuti di Stato; peccato che l'abbiamo vinta, non l'abbiamo persa. Allora, noi stiamo dando dei soldi per pagare una multa che in realtà non c'è. La multa poi era di 484 milioni e noi gliene diamo 535. Ma sarebbe giustificato se voi quei soldi, siccome le Poste magari avrebbero dovuto pagarli di tasca loro, li aveste presi da un fondo contenente i trasferimenti all'Unione europea. Ma non vengono da lì quei soldi: vengono dal pagamento dei debiti della pubblica amministrazione. Quindi siete anche dei ladri, oltre che dei disonesti. Detto questo, vedo che la senatrice Ferrara non c'è, lei che è venuta a fare la splendida a Novara dicendo che era contro le trivellazioni petrolifere. Allora, come si mette con il comma che prevede che sarà ancora più facile fare trivellazioni e che, in caso di contenzioso con le Regioni, comunque le Regioni dovranno abbozzare, perché deciderà il Ministero dello sviluppo economico? Come la mettiamo? Non c'è neanche il senatore Marinello, che era contro le trivellazioni in Sicilia. Come la mettiamo? C'è scritto che si stabiliranno le zone nelle quali si potrà trivellare. Di solito si fa il contrario: si dice dove non si può trivellare, perché, per sapere se lo puoi fare, devi sapere prima di tutto se non lo puoi fare. C'è inoltre un'altra cosa fantastica, relativamente alle bonifiche. Da qualche parte avete scritto, modificando lo «sblocca Italia» che era quel gioiellino perfetto, che è consentito fare opere lineari, tipo infrastrutture, sopra i terreni da bonificare, purché non si alteri la possibilità di bonificare. Ciò è impossibile. Nel momento in cui vai a toccare e vai a fare delle fondazioni, innanzitutto stai muovendo terreno inquinato, ma in ogni caso dopo qualunque altro lavoro di bonifica andrebbe ad interferire, ad esempio, con le fondazioni delle opere e quindi non potrebbe essere fatto correttamente. Questa è una vaccata, una vaccata che andrebbe tolta, una delle tante. Un'altra bella cosa da pezzenti: voi date 5 milioni per le scuole della Sardegna che hanno subito danni a seguito dell'alluvione, in compenso riuscite a tirarne fuori 850 in due anni per le missioni di guerra all'estero. State facendo i micragnosi con i bambini che non hanno più la scuola e poi tirate fuori 850 milioni per andare all'estero a fare non si sa bene cosa. Vergogna quattro volte.
2014-12-19	M5S	MontevecchiMichela	Al comma 134 il Governo stanzia 10 milioni di euro per l'ente INVALSI, con buona pace delle centinaia di migliaia di insegnanti, di studenti e di genitori che vivono la scuola e che sanno quanto questo test sia, oltre che inutile, dannoso, perché gli esiti di questo test non rispecchiano assolutamente, né il merito, né i progressi fatti da un studente nel suo percorso di apprendimento. Bene, questo Governo stanzia 10 milioni all'ente INVALSI, che poi, mesi fa, fu anche colpito da un qualche scandalo. Dove va a prendere questi 10 milioni? Siamo andati a vedere la copertura. Li va a prendere da soldi che derivano da una norma (ovvero la spending review dell'agosto 2012), che sopprimeva le contabilità speciali degli istituti di istruzione e prevedeva che questi soldini finissero nelle casse del bilancio dello Stato. Si prevedeva però anche altro: si prevedeva che questi soldini fossero riassegnati ai capitoli relativi alle spese per il funzionamento delle scuole iscritte nello stato di previsione del MIUR (funzionamento delle scuole). Si prevedevano 100 milioni per l'anno 2013; 100 milioni per l'anno 2014; 100 milioni per l'anno 2015. Mi ricordo, però, che nella scorsa legge di stabilità abbiamo assistito solo a tagli nel comparto della scuola. Allora ci chiediamo: questi 100 milioni dove sono finiti? Quelli di questo anno probabilmente finiranno nel piano della buona scuola; quindi finiranno per finanziare una serie di norme e di provvedimenti che ancora non esistono e che sono solamente a livello di annunci. Concludo, signor Presidente, e la prego di lasciarmi il tempo (un minuto di tempo). Al comma 169 il Governo stanzia 200 milioni annui, a partire dal 2015, per le scuole paritarie. Quindi, al comma 9 del maxiemendamento il Governo si ricorda della Costituzione; al comma 169 invece - oplà - il Governo si dimentica della Costituzione. Il Governo si dimentica dell'articolo 33, che recita che enti e privati hanno il diritto di istituire scuole ed istituti di educazione senza oneri per lo Stato, perché le scuole paritarie già percepiscono finanziamenti dai Comuni e dalle Regioni. Una volta ci si ricorda della Costituzione e una volta la si dimentica, a seconda dei casi e delle necessità. PRESIDENTE. Senatrice Montevecchi, deve concludere. MONTEVECCHI (M5S). L'appello è che i nostri colleghi della Camera dei deputati riescano a correggere e a migliorare, se si può, questo testo e a fare in modo che in esso si rispetti la Costituzione, non...
2014-12-19	M5S	SerraManuela	Signor Presidente, a me non meraviglia che il testo di questo maxiemendamento contenga tanti errori e tante incongruenze. È dalla prima pagina del testo, infatti, che c'è un'enorme incongruenza, dove c'è scritto che «è istituito un fondo denominato "Fondo 'La buona scuola'", con la dotazione di 1.000 milioni di euro per l'anno 2015 e di 3.000 milioni di euro annui a decorrere dall'anno 2016». Ma la buona scuola non esiste. Esiste un titolo ed è il titolo di una scatola vuota, sulla quale sino ad ora ci si è semplicemente accapigliati, accorrendo da una scuola all'altra e facendo finta di fare propaganda per una buona scuola. Propaganda per una scuola che non si conosce e di cui non si capisce nemmeno il senso, perché non si capisce cosa significhi lavorare in una scuola dove l'edilizia crolla, dove i bambini non hanno didattica e dove gli insegnanti stanno lavorando in situazioni di precariato allucinanti. Per cui non mi meraviglia che il testo di questo maxiemendamento sia ricco di errori, inutile e vergognoso!
