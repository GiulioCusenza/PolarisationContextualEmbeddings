2015-01-12	LN	CentinaioGianMarco	; il secondo: «Siete contenti, tu e i tuoi genitori, di pagare le tasse per accogliere i 170.000 invasori che il signor Alfano ci ha portato con Mare nostrum»? Io ricordo a tutti quella studentessa di Rovigo che era stata sospesa dalla propria scuola per essersi permessa di dire la propria opinione sull'immigrazione che sta arrivando in questo momento nel questo Paese: due pesi e due misure all'interno della democratica - speriamo che non sia la "partito democratica" - scuola italiana.
2015-01-12	LN	CentinaioGianMarco	Signor Presidente, esordisco con uno slogan : «Fuori la politica dalla scuola». Prima il Presidente del Consiglio e le canzoncine cantate dagli studenti delle scuole; poi l'ex ministro Kyenge che, a ridosso delle elezioni europee, scorrazzava per le scuole dello Stivale, da Bolzano a Lampedusa; ultimamente esponenti del Partito Democratico, che hanno fatto il tour delle scuole per far digerire le pseudoriforme del Presidente del Consiglio sulla scuola; ieri la notizia di un tema, in Provincia di Vicenza. Una solerte insegnante ha dato questo tema ai suoi studenti: «Persuadi un tuo compagno leghista che il fenomeno migratorio non è un problema, bensì una risorsa».
2015-01-13	M5S	MorraNicola	Mi è stato insegnato che a livello penale si debbono distinguere reati contro la persona, reati contro la proprietà e reati contro la pubblica amministrazione, contro ciò che è il bene comune, lo Stato, ciò che appartiene a tutti; ciò cui, in una democrazia matura, si dovrebbe essere convintamente fieri di appartenere, una comunità che promuove civiltà, cooperazione internazionale e non certamente marce che dimostrano miopia e chiusura. Ebbene, se noi diamo spazio, attraverso una sapiente regia dei mezzi di comunicazione di massa - che poi diventano mezzi di deviazione di massa - soprattutto ai reati contro la persona (che non mancano, e purtroppo non mancheranno mai nelle civiltà umane), magari produciamo una sorta di svalutazione di reati ancora più gravi, quelli, appunto, contro la pubblica amministrazione. Infatti, frodare lo Stato e pertanto sottrarre servizi ad uno che per nascita non potrà studiare perché non ha la famiglia che glielo consente, sottrarre risorse ad un malato, ad un cassaintegrato, ad un pensionato, significa operare una scelta assolutamente antidemocratica, perché viziata da un classismo. Mi riferisco al classismo che connota questa partitocrazia, quella per cui chi è cooptato, rinnegando le preferenze, perché appartiene al genos, perché è comunque nella cerchia, ce la potrà fare; chi invece non appartiene al cerchio magico, al mondo di sopra (citando Buzzi e Carminati), chi non appartiene a quel mondo dovrà continuare a stare perennemente nel mondo di sotto. Bene, credo che la politica debba anche promuovere capacità onirica; la politica deve prevedere, prevenire e preparare e non soltanto fronteggiare emergenze. Voi, però, ci avete insegnato che con le emergenze si guadagna, ci sono formidabili profitti. Ascoltavo pochi giorni fa nuovamente quelle famose intercettazioni telefoniche, in base alle quali abbiamo imparato che l'emergenza extracomunitari permette di guadagnare ben più che con il traffico di droga. Perché questi fenomeni non vengono estirpati alla radice da un tessuto democratico? Perché c'è chi fa soldi grazie a queste porcherie, grazie a queste schifezze. Perché non investiamo veramente sulla scuola, sull'istruzione, sulla cultura? Perché non promuoviamo una politica fatta di azioni reali, concrete, immediatamente tangibili? Un altro titolo della stampa odierna di questi minuti è relativo all'intervento che il nostro Presidente del Consiglio sta facendo in Europa. Che cosa sta soggiungendo Matteo Renzi? Cambiata la direzione, ora i fatti. Spiegatemi come si faccia a cambiare la direzione in assenza di fatti. Io vorrei poter registrare fatti, perché la politica deve avere l'onestà intellettuale, e pertanto anche morale, di produrre fatti e di educare con i fatti e non tanto a parole. A parole, tutte le leggi elettorali possono essere buone, se permettono di andare a governare, ma governare non significa amministrare e men che meno significa efficientare un mercato, perché c'è una bella differenza tra mercato e Stato. Purtroppo, negli ultimi decenni in Italia, come in altre parti del mondo cosiddetto avanzato, il mercato ha metabolizzato lo Stato e noi cittadini siamo stati considerati solo e soltanto in quanto consumatori. Ebbene, io penso che anche chi non consuma abbia una sua dignità morale e politica e noi tutti questo lo dobbiamo tenere a mente. Pertanto, in conclusione, una siffatta legge elettorale rinnega non soltanto le preferenze, ma accanto alle preferenze il principio di responsabilità, perché se si dà la preferenza e poi comunque non si ha la possibilità di intervenire in altro modo, questa preferenza è un artificio con cui si fa credere all'elettore di poter esercitare il proprio diritto di scelta, ma in realtà è semplicemente un meccanismo perverso per cui, con ipocrisia, si fa credere al popolo di poter scegliere, quando di fatto le scelte sono state già fatte. Si torni allora ad un sistema di preferenze accompagnato da un meccanismo che premi i meritevoli e punisca chi si sporca di immoralità. Badate, è grave, anzi gravissimo che per scelta del Parlamento italiano, perché ciò è avvenuto attraverso un voto parlamentare, si continui a garantire l'indennità di parlamentare a Francantonio Genovese, deputato del PD arrestato, condannato e, per scelta della maggioranza nella Camera in cui era eletto, tuttora pagato con i soldi degli italiani, quando poi sentiamo di casi di malasanità, quando non troviamo i soldi per ottemperare a richieste che ci arrivano dall'Europa (perché anche l'Europa ci chiede di garantire a tutti i cittadini europei un reddito di dignità, lo si fa dappertutto tranne che in Italia perché forse da quel punto di vista non siamo europei). Smettiamola poi di insistere, quasi fosse un mito positivo, sulla necessità di un premio di maggioranza. Ricordo che chi rappresentava quantomeno il vecchio PCI con scandalo parlava della cosiddetta legge truffa e quella legge garantiva, a chi otteneva almeno il 50 per cento più uno dei voti, dei seggi in più per non dover avere problemi di presenza in Aula, ma i voti conquistati nelle elezioni erano comunque la maggioranza assoluta. Questo accadeva perché si aveva rispetto del principio di rappresentanza. La democrazia è pluralismo, è valorizzazione delle differenze e delle diversità. Voi, in occasione dei fatti scellerati accaduti in Francia, avete teorizzato sulla necessità di promuovere l'integrazione, ma l'integrazione come la si promuove se non appunto dando ascolto e dando valore a chi è diverso da noi e magari attraverso un confronto dal quale possiamo uscire cambiati noi dall'altro e viceversa?
2015-01-13	PD	VerducciFrancesco	Signor Presidente, anch'io voglio ricordare Francesco Rosi e penso che forse sarebbe stata opportuna un'altra occasione, per consentire a questa Assemblea di ricordare una figura come la sua, che appartiene, non solo all'intera cultura del nostro Paese, ma alla nostra coscienza civile e al nostro impegno democratico. Penso che abbiamo davvero il dovere in quest'Aula di ricordare con Francesco Rosi anzitutto il tentativo fortissimo e potente, attraverso il linguaggio delle sue immagini, della denuncia che vuole risvegliare coscienza morale e coscienza politica. La sua intera filmografia è un tentativo di ricercare la verità che sta alla base anche della storia della nostra Nazione, attraverso immagini e storie che titoli importanti evocano solo a citarli: «La sfida», «Salvatore Giuliano», «Uomini contro» (ricordo il legame con uno scrittore così importante come Emilio Lussu e la follia della guerra), «Il caso Mattei», «Cadaveri eccellenti» (ricordo il legame con la scrittura civile di Leonardo Sciascia), «Cristo si è fermato a Eboli» (anche qui in rapporto con la scrittura civile del nostro Paese), «Tre fratelli». In tutti questi titoli emergono anche la questione meridionale e il suo meridionalismo rigoroso: ha sempre posto quella meridionale come grande questione nazionale. Egli cominciò, da ragazzo, dando vita a Napoli, nell'atmosfera che formò una nuova classe dirigente legata all'antifascismo, la rivista «Sud», che tra il 1945 ed il 1947 vide tra i redattori personaggi come Anna Maria Ortese, Luigi Compagnone, Domenico Rea, Pasquale Prunas, naturalmente Raffaele La Capria ed anche Vasco Pratolini. Ricordo anche l'amicizia in quegli anni, che sarà feconda per tutto il corso della vita, con il nostro presidente della Repubblica Giorgio Napolitano. Per concludere, voglio citare il suo film più importante, ad avviso di molti, che è «Le mani sulla città». Penso che quel film , di oltre cinquant'anni fa, contenga un monito fortissimo: la speculazione edilizia che già devastava, non solo città bellissime della nostra Italia, ma con quelle città anche intere esistenze, perché la qualità della nostra vita è legata intimamente alla qualità dei quartieri in cui viviamo. Quella speculazione è il grande fallimento di questa nostra Repubblica. Le ferite di quelle periferie - oggi noi lo sappiamo - sono qualcosa da risanare per rilanciare concretamente la speranza di tantissimi che oggi vivono ai margini. Penso che il film «Le mani sulla città» dovrebbe essere contenuto nei programmi curriculari della nostra scuola dell'obbligo e che in terza media tutti i ragazzi dovrebbero poterlo vedere, perché quel film e quelle immagini valgono molto di più di tanti corsi fumosi di formazione politica o di educazione civica. Con questo auspicio voglio davvero rendere omaggio a questo grande italiano.
2015-01-13	M5S	FucksiaSerenella	A proferire queste parole, assolutamente condivisibili e di buon senso, non è stato uno dei nostri saggi ed illuminati Padri costituenti che tanto rimpiangiamo, ma di cui abbiamo dimenticato l'esempio, bensì il nostro Matteo pensiero e annuncio, quello che «Un tweet ci riformerà», quello «E che ce vo'?», ma questo ovviamente prima di diventare Presidente del Consiglio; prima di perdere il verso giusto e proporre, in perfetto «italian smemoretic politic style», l'esatto contrario. Con il combinato disposto di Italicum e riforma del Senato voluti da questo Governo, e che sono un super Porcellum al quadrato, infatti, non si dimezzano i parlamentari: si riducicchia solo il Senato, che perde la solennità storica e la potenziale, altissima, nobile funzione legislativa per trasformarsi in un carrozzone inutile, certo. I 630 deputati continueranno a prendere uguale indennità; i 100 senatori gireranno a vuoto ma rimborsati; i partiti nomineranno i deputati, perché i capilista sono scelti dai leader degli stessi partiti, ragion per cui non avranno bisogno del voto, visto che non saranno sottoposti alla preferenza. Si è ovviamente smarrita ogni traccia dei tre mandati. Se si votasse oggi con questo disegno di legge (almeno a quello che sembra di capire, visto che come al solito le manine pronte a scrivere, cancellare, modificare ogni rigo in base ai suggerimenti di turno sono tante e tra l'Italicum uscito dalla Camera e l'Italicum 2.0 di cui si vocifera sui giornali e in TV si fa fatica a starci dietro), si può presumere all'incirca che i 100 capilista del PD, del Movimento 5 Stelle, di Forza Italia, più quelli della Lega nelle Regioni del Nord e degli altri partiti che supereranno la soglia di sbarramento sarebbero eletti automaticamente. Parliamo di oltre 300 seggi assicurati alla Camera, più 100 sindaci e consiglieri regionali nominati e non votati, distintisi in imprese capitali (Rimborsopoli, Expo, MOSE, Mafia Capitale), rigorosamente scudati dall'immunità, in vacanza premio a Roma presso la dependance dopolavoro del Senato riformato. Questo disegno di legge elettorale, insomma, fa stare sereni molti parlamentari, limitando lo stress da campagna elettorale a una sparuta ed eroica minoranza scelta da un'ancora più selezionata minoranza di elettori ancora non contaminati dal dilagante ed epidemico virus dell'astensionismo. Nel futuro Parlamento, a conti fatti, siederanno circa due terzi di nominati e solo un terzo di parlamentari eletti da pochi cittadini, con buona pace della democrazia, della rappresentatività e delle belle parole di Renzi, quello però della versione pre-Palazzo Chigi. A dimostrazione del fatto che al peggio non c'è mai fine, si sostituisce la peggior legge elettorale possibile con l'apoteosi del pastrocchio. Dobbiamo però riconoscere una cosa: questa maggioranza se ne sta prendendo ampiamente tutte le responsabilità (se la canta, se la suona e se la vota), il che è un bel passo avanti dopo anni di rimpalli in cui ognuno diceva che la responsabilità era dell'altro, quando invece incompetenza e malaffare hanno riguardato tutti, nessuno escluso tranne chi non c'era. Ora il presidente Renzi si assume la responsabilità di queste riforme, gliene diamo atto. Peccato che tante insensatezze non valgono nessuna nota di merito, ma suscitano solo amarezza e vergogna. Il Senato, dato il suicidio programmato volontario, in questo disegno di legge non è neppure considerato. Navighiamo ogni giorno a vista; allarmi e brutte notizie intasano la cronaca e modificano l'agenda, eppure si dà per scontato che alle prossime elezioni sarà già legge la riforma costituzionale, quando il Governo è il primo a sapere che mancano ancora tre letture, con gli intervalli previsti dalla Costituzione, ragion per cui alle prossime elezioni si dovrebbe votare con due leggi diverse per Camera e Senato. Sarà per questo che la ministra Boschi ha annunciato la clausola di salvaguardia secondo cui l'Italicum non entrerà subito in vigore, ma solo a partire dal 2016, scusa buona per incatenare l'Italia a un altro anno e mezzo di partito unico, casomai qualcuno avesse ancora dei dubbi in merito. La fiera dell'assurdo, l'ennesima. Con queste premesse assurde, in un contesto così insano dove procedura, forma e merito fanno a gara per offrire il peggio, anche l'opposizione non può fare granché. Uno vorrebbe replicare in modo costruttivo e utile, ma è veramente difficile farlo da inascoltati. Avete fatto ironia quando i nostri colleghi della Camera sono saliti sui tetti, ma vi sembra più dignitoso trovarsi svagonati su un treno che, senza aver chiara la meta, a volte corre in maniera sconsiderata, quando fa comodo (controriforma del Senato e legge di stabilità docent ), altre volte si arena su binari morti (modifica dei Regolamenti, anticorruzione, conflitto d'interessi, la lista sarebbe lunga). Si è voluto dare a queste leggi un'enfasi classicheggiante, Italicum, forse perché il latino è sempre rassicurante e rievoca a tutti noi i tempi andati della giovinezza sui banchi di scuola, ricorda l'idea dell'Unità d'Italia e riecheggia l'orgoglio di essere italiani; nomen omen, un nome un destino dicevano infatti i romani. Peccato che queste leggi facciano proprio tutto fuorché far sentire orgoglioso qualcuno. In tutta sincerità mi sono sentita più cittadina italiana a seguire la discussione sul jobs act, nonostante il nome (e parlo di discussione perché non ci avete fatto votare neanche quello), che con questo Italicum. Italicum, un nome che richiama più quello di un treno che quello di una legge elettorale. Verificate quanti sono i cittadini che danno all'Italicum una valenza positiva: molti lo assoceranno a Italo, il treno della compagnia NTV, oggi in forti difficoltà economiche, altri all'Italicus, il treno della strage del 1974. Ai cittadini questa riforma non appartiene. I cittadini sono piuttosto alterati a pensare che il Senato della Repubblica sia bloccato a parlare di soglie, sbarramenti, coalizioni, liste, listini, collegi e premi di maggioranza, quando fuori di qui l'ISTAT ci dice che la disoccupazione ha raggiunto il valore più alto dal 1977 (perché prima non avevamo il dato), ossia il 13,4 per cento, con la soglia del 44 per cento tra i quindici e i ventiquattro anni. La cronaca internazionale ci ricorda il pericolo costante del terrorismo, mentre le cronache locali ci ricordano che l'inquinamento tentacolare dei partiti e della pubblica amministrazione è così antieconomico da zavorrare il Paese con 8.000 municipalizzate: carrozzoni che contano la bellezza di 19.000 consiglieri dì amministrazione e 300.000 addetti, che ci costano 15 miliardi l'anno. Il tutto mentre il più grande patrimonio storico-artistico del mondo cade a pezzi, è infruibile a Natale per insufficienza del personale o è abbandonato a se stesso perché i fondi che ci potevano essere sono andati a rimpinguare altro. Forse dovremmo guardarci un attimo indietro, alla nostra storia, per imboccare una strada che sia più corretta di quella intrapresa. Sempre i romani, infatti, dicevano « Ducunt volentem fata, nolentem trahunt», ovvero «Il fato guida chi vuole lasciarsi guidare e trascina chi non vuole». Ecco, con questa legge il destino verso cui è trascinato il Parlamento italiano è quello di approvare senza discutere. Il destino del popolo italiano sarà invece, come sempre, quello di stare a guardare, preferibilmente da un'altra parte.
2015-01-14	M5S	BlundoRosettaEnza	Mi soffermerei su questo termine molto simile al termine « governance ». Entrambi sono all'opposto della partecipazione democratica e bene ce lo insegnano grandi professionisti che ne hanno analizzato la natura e l'origine. Ebbene, in sostanza, facendo poggiare l'Italicum sull'elezione bloccata, cioè decisa dai partiti, di un terzo dei componenti della futura Camera dei deputati, e riassegnando la scelta dei restanti due terzi al sistema delle preferenze e riproponendo quel premio di maggioranza fortemente stigmatizzato dalla Consulta, in occasione della sentenza sul Porcellum, e dallo stesso signor Renzi, egli continua invece a far viaggiare il suo Governo sui binari dell'incostituzionalità, come accaduto con il jobs act, lo sblocca Italia, il decreto competitività, il decreto ILVA, per non parlare dell'ultima legge di stabilità approvata in Senato, con alcune parti lasciate addirittura in bianco e con errori - errori! - che sono stati segnalati dalle opposizioni e poi corretti. Ora, per non smentirsi, anche nel nuovo anno continuiamo con la legge elettorale. È evidente come una legge elettorale di questo tipo e la contemporanea previsione di un sistema elettorale di secondo livello per il Senato, sull'esempio di quanto già avvenuto per le Province, impediscano ai cittadini di incidere sui processi decisionali, rendendo le istituzioni ancor più inaccessibili. D'altronde, cosa avremmo dovuto attenderci dopo un patto del Nazareno, firmato da un Premier che non manca occasione di manifestare la propria insofferenza verso il Parlamento e da un ex Premier, Berlusconi - tessera P2 n.1816 - che non è mai stato un campione di democrazia? Credo che tutte le inchieste sulla trattativa Stato-mafia, sebbene ancora non definite, siano state ben illustrate nel film documentario «La trattativa», che porta in luce documenti e non fa altro che mettere insieme i pezzi di un puzzle molto disgregato, ma molto dannoso per il Paese Italia. Gli spazi e le opportunità di partecipazione politica dei cittadini si stanno sempre più restringendo. Il PD e Forza Italia non solo stanno facendo definitivamente affondare il Paese, ma tentano anche di ricreare quel sistema bipolare e addirittura bipartitico, che consentirebbe loro di privatizzare e di piegare ancora di più le istituzioni all'interesse di pochi (o forse di Cosa nostra?). È in questo modo che riformate il Paese? Non pensate invece che il cambiamento di cui ha bisogno il nostro Paese debba poggiarsi su maggiore trasparenza e democrazia. Sono obbiettivi che il Movimento 5 Stelle e la sottoscritta perseguono ormai da anni, sia nelle piazze, sia nei territori locali, sia qui in Parlamento, con il disegno di legge costituzionale «Iniziativa quorum zero e più democrazia», a mia prima firma, che ho presentato a nome di tutto il Gruppo e soprattutto a nome di 250.000 cittadini, che lo hanno sottoscritto. Tale disegno di legge adesso è alla Camera dei deputati: vi è il tentativo da parte dei nostri colleghi di farvi ragionare e ritornare alla dimensione della democrazia e della trasparenza. Ebbene, questa proposta e quella di iniziativa popolare, che conteneva anche altre indicazioni, denominata «Parlamento pulito», l'avete raccolta a vostro comodo e per vostro uso, solo come paravento del disegno di legge che state portando avanti. Nel 2007 abbiamo infatti raccolto 350.000 firma per liberare il Parlamento dai condannati in via definitiva, per introdurre il limite dei due mandati e reinserire le preferenze nel sistema di voto, ma questo indirizzo, espresso chiaramente dai cittadini, per voi non ha avuto alcun valore, confermando ancora una volta che le leggi di iniziativa popolare rappresentano ancora un disturbo per il Parlamento, probabilmente perché la trattativa ancora non è finita. Uno dei principi cardine del disegno di legge n. 702 è proprio quello di assegnare un ruolo determinante agli strumenti di democrazia diretta presenti nella nostra Costituzione, attraverso l'introduzione del referendum confermativo che permetterebbe ai cittadini, qualora lo ritengano necessario, di esprimersi sull'effettiva entrata in vigore delle leggi approvate. Il riconoscimento di pari dignità parlamentare alle leggi di iniziativa popolare e la previsione, non meno importante, del principio di revoca degli eletti consentirebbe ai cittadini elettori di sfiduciare e sostituire il rappresentante eletto in qualsiasi momento del mandato nel caso in cui non ottemperi agli impegni presi con gli elettori. Questo è rispetto della sovranità popolare in una democrazia e in una vera Repubblica. Durante l'esame in Senato della riforma costituzionale avevamo tentato di inserire queste proposte ma non c'è stata assolutamente una vera attuazione e un vero riconoscimento, o una sottoscrizione di quella che era la volontà dei cittadini: non c'è stato, e non c'è neppure in quello che stiamo continuando a portare avanti oggi, e neppure nel ruolo del presidente Grasso di dover rispettare perlomeno la rappresentanza in Parlamento dei cittadini, quali sono le minoranze e le opposizioni. Se Renzi, nelle ultime settimane, ha cambiato più volte posizione sulla legge elettorale, il nostro percorso si è invece distinto, anche su questa tematica, per la qualità della coerenza, dell'onestà e della trasparenza, unici valori che in questi anni hanno costantemente ispirato la nostra azione politica dentro e fuori queste istituzioni. Abbiamo consultato on line gli attivisti, come è nostra consuetudine, producendo una nostra legge elettorale, il Democratellum, frutto dell'intelligenza collettiva e della partecipazione diretta dei cittadini, e non di soliti accordi sottobanco che voi, e solo voi, siete in grado squallidamente di sottoscrivere nelle segrete stanze. La nostra legge elettorale è direttamente voluta dai cittadini, pensata per salvaguardare i diritti dell'elettore e la rappresentatività, non gli interessi di partito. È proporzionale, nel senso che ad ogni forza politica è assegnato un numero di seggi in base alla percentuale di voti ottenuta. Inoltre, si basa sui collegi intermedi e, al contrario di quanto proposto dal signor Renzi, non sono previsti i capilista, al fine di impedire l'elezione in Parlamento di candidati "impresentabili". Pertanto, tutti sarebbero eletti tramite il sistema della preferenza unica. È questo un importantissimo passaggio che, se realizzato, contribuirebbe almeno dal punto di vista formale, a ripristinare la libertà di voto sancita dall'articolo 48 della nostra Costituzione. Non possiamo però fare a meno di guardare la sostanza del problema: in Italia la libertà di voto non esiste, colleghi, perché non esiste la libertà dai bisogni. Questo ci fa comprendere quanto sia difficilmente realizzabile ad oggi quel cambiamento che, secondo il compianto giudice Paolo Borsellino, si potrebbe e dovrebbe coraggiosamente mettere in atto «dentro la cabina elettorale con la matita in mano». Le inchieste e gli scandali che leggiamo quotidianamente sui giornali - oltre a quello che abbiamo dovuto leggere circa ciò che il signor Renzi decideva - testimoniano l'incapacità dei partiti tradizionali di rinunciare ai legami con le mafie, la 'ndrangheta e cosa nostra, e altre organizzazioni criminali sempre più contraddistinte da una straordinaria capacità d'indirizzare i voti su alcuni candidati piuttosto che su altri, promettendo miseri redditi a chi ne è sprovvisto. La difficoltà e, in molti casi, anche l'impossibilità, per svariati motivi, di uscire autonomamente dalla povertà e dal disagio economico obbligano il cittadino ad accettare un compromesso puzzolente ed a muoversi nelle maglie di un potere che, in cambio della sopravvivenza, chiede la sua libertà e se ne alimenta. Di questo dovremmo occuparci e dovrebbe occuparsene anche il signor Renzi, ma, seguendo il fil rouge di tutta la legislatura, anche oggi quest'Aula è ostaggio dei capricci del Presidente del Consiglio. L'abbiamo ben dichiarato con interventi fatti nella notte, con scadenze notturne, comunicate di notte, e poi con il contentino di un'ora per i nostri subemendamenti ed emendamenti: un giovane vanesio è questo Presidente, che ci obbliga ancora una volta a discutere di qualcosa che solo lui considera prioritario ed urgente. Sono ben altre, colleghi, le emergenze del Paese: la disoccupazione, che ormai sfiora il 14 per cento, e soprattutto quella giovanile, che si attesta sul 44 per cento; gli aiuti alle piccole e medie imprese; un sistema fiscale più equo e solidale; il rafforzamento di una seria lotta all'evasione; un rilancio concreto - non solo con belle parole - della scuola, dell'università, della ricerca; l'introduzione del reddito di cittadinanza, nostro cavallo di battaglia, il cui disegno di legge è stato calendarizzato, già prima della pausa natalizia, in Commissione, dov'è tuttora in discussione. Di fronte alla negativa congiuntura economica che sta vivendo il nostro Paese ed alla crisi delle piccole e medie imprese, incapaci di investire e creare lavoro, perché non ne hanno l'opportunità - a causa della pressione fiscale, alla quale il signor Renzi stava mettendo mano, ma poi ha fatto un passo indietro - l'urgenza è quella di portare avanti senza contentini una riforma fiscale. PRESIDENTE. Dovrebbe concludere, senatrice. BLUNDO (M5S). Concludo, signora Presidente: tutto questo deve avvenire affinché i nostri giovani non continuino a portare le loro intelligenze all'estero, come già sta accadendo (solo in Inghilterra vi sono 650.000 giovani italiani). Voi credete che, mandando all'estero le intelligenze, qui non resti la capacità di accorgersi dei giochini, dei trucchetti e delle magagne dell'attuale politica, ma non è così, perché l'intelligenza ce l'hanno tutti. Vi invito seriamente a predisporre un disegno di legge elettorale che tenga conto di tutti gli emendamenti che sono stati giustamente avanzati qui al Parlamento dalle opposizioni e dal Movimento 5 Stelle, che rappresenta i cittadini.
2015-01-15	M5S	PugliaSergio	Bravo! PUGLIA (M5S). Questa è la riforma costituzionale! Hai voglia a presentarla con belle parole e modi gentili! Se una cosa è una porcata, è una porcata, anche se presentata in quel modo. Devo riconoscere che quando frequentavamo la scuola eravamo molto più veri, più genuini: si lottava e si dicevano le cose così com'erano. Eravamo persone che si associavano liberamente, in quel caso per unirsi in una parte della società scolastica dicendo liberamente le cose e poi agendo di conseguenza. Una cosa infatti è la parola, una cosa è l'azione; perché a parole siamo tutti bravi, ma è l'azione quella che conta. Ebbene, anche in quest'Aula ho sentito pronunciare, sia nella discussione della riforma costituzionale che in questa elettorale, parole in dissenso. Ho anche sentito parlare attraverso queste parole di dissenso di questi diktat che vengono addirittura da Berlusconi. Quindi c'é un partito, quello del PD, che è ancora sotto scacco di Berlusconi; dico «ancora» perché lo è sempre stato, diciamoci la verità, Presidente. Vanno benissimo queste parole in dissenso, ma opponetevi veramente, dimettetevi dal vostro partito in massa. Via!
2015-01-19	M5S	CrimiVitoClaudio	Prima il Ministero non era in grado di onorare quegli anticipi in tempo utile a poterli contabilizzare ed in misura totale, fornendo a volte addirittura non più del 70 per cento di quanto richiesto ed i Comuni si accollavano quelle spese avendo cura che fossero necessarie, perché dopo averle anticipate potevano essere cassate dalla Commissione per la manutenzione degli uffici giudiziari e quindi non rimborsate. Il Comune aveva quindi tutto l'interesse a mantenere la spesa al limite del necessario e teneva il borsello ben stretto, ma quando c'era un'urgenza interveniva subito, ed io che ho lavorato direttamente in quel settore, so bene quale fosse la difficoltà per far tirar fuori al Comune il necessario per una spesa necessaria e urgente. Conoscendo i tempi del Ministero, abbiamo paura che si verifichi un disastro e ancora molti uffici giudiziari non hanno ben presente cosa succederà. Non ci lamentiamo quindi se un domani a cadere, perché non si è intervenuti in tempo, non sarà il tetto di una scuola, ma quello di un'aula di tribunale perché si aspetta infatti l'autorizzazione, nell'ordine, del Presidente del Tribunale nel caso di un ufficio periferico, del Presidente della corte d'appello, della Commissione di manutenzione e del Ministero della giustizia, e poi l'accredito dei fondi, l'espletamento delle gare e quant'altro.
2015-01-20	M5S	SerraManuela	Signor Presidente, la scuola pubblica statale in Italia soffre di una malattia devastante: l'indifferenza. Edilizia, integrazione e diritto alla formazione vengono trattati con totale indifferenza e profonda superficialità. Per quanto concerne i dati sull'edilizia in Italia abbiamo 41.000 edifici monitorati, più della metà possiedono impianti idraulici, termici ed elettrici mal funzionanti, se non fatiscenti. Circa 10.000 edifici hanno intonaci pericolanti, 3.600 necessitano di interventi su strutture portanti. Ben 2.000 scuole espongono circa 340.000 studenti ai rischi derivanti dalla presenza di amianto. Tutti questi dati, comprovati da studi e documentati tramite il monitoraggio annuale da parte degli enti locali, sono permeati da un'ombra oscura, l'ombra dell'indifferenza totale. Per quanto riguarda l'integrazione, mai termine fu tanto violentato di senso e valore. Siamo a conoscenza delle scelte che il commissario straordinario della Provincia del Medio Campidano, in Sardegna, ha compiuto nei confronti di 21 alunni che non possono arrivare ai propri istituti a Cagliari, lontani anche 20 chilometri dalle loro residenze, se non con lo scuolabus. Ma l'appalto per la gestione dello scuolabus è stato soppresso per mancanza di fondi e gli alunni, dal 24 gennaio, non potranno più frequentare la scuola. Si è disposto un benefit per rimborso carburante da dare agli accompagnatori, ma molti genitori, oltre a non avere la possibilità di accompagnare i propri figli a scuola, non possono soccombere ad un vergognoso e umiliante stato di indifferenza. In tutte le province d'Italia il sistema per promuovere l'integrazione, favorire l'assistenza agli alunni si è trasformato in pura utopia. Ho chiesto al Ministro dell'istruzione indicazioni e presa in carico di queste drammatiche situazioni, ma in tutta risposta il 13 gennaio mi è stato detto che con «la buona scuola», sono previsti un numero maggiore di posti di sostegno, come se l'assistenza, l'edilizia, la formazione e l'integrazione dipendessero dal numero di insegnanti di sostegno. Forse è il caso di porre rimedio all'indifferenza e agire con coscienza e conoscenza professionali.
2015-01-20	PD	FerraraElena	Signor Presidente, oggi ricorre il primo anno dalla scomparsa del senatore a vita, maestro Claudio Abbado. La sua presenza è però più viva che mai: lo testimoniano i tanti momenti a lui dedicati in questi giorni, a partire dalla sua Bologna che porterà il messaggio del maestro in tutte le scuole cittadine. Di particolare rilievo i concerti dell'orchestra Malher, da lui fondata nel 1997, che si esibirà a Ferrara - dove il teatro comunale verrà a lui intitolato - Torino, Pavia e Cremona; esecuzioni dirette dal maestro Daniele Gatti, che ha ricordato in questi giorni l'unicità artistica e morale di Abbado. E come non dare riscontro delle centinaia di iniziative che l'Italia gli ha dedicato, a cominciare dai giorni dell'addio a Bologna, salutato dalle tante personalità e dall'orchestra «Mozart», passando per Milano, che gli ha dedicato la stagione della Filarmonica della Scala e l'edizione di «Milano Musica», ricordando il maestro e la sorella Luciana Pestalozza. In quest'Aula lo abbiamo ricordato per quello che ha fatto, per quello che è stato. Oggi, nell'onorare il suo ricordo, possiamo raccogliere le nostre riflessioni su ciò che abbiamo fatto noi. Ricordo come nei giorni immediatamente successivi la morte del maestro, anche in quest'Aula, furono molti gli attestati di stima e i propositi affinché il suo messaggio morale ed artistico potesse trovare un seguito ed ispirare l'azione dell'Aula e del Governo. Promettemmo allora, sollecitati dall'appello del senatore Renzo Piano, un impegno per un accesso, fin dai primi anni di vita, alla cultura e alla pratica musicale. Ma anche l'impegno a sostenere l'intero settore dell'offerta culturale in ambito musicale nel nostro Paese. Da qui anche l'idea di costituire l'Intergruppo parlamentare per la musica, che sta lavorando a sostegno della produzione, della fruizione e della formazione musicale, interloquendo positivamente con i Ministeri della cultura e dell'istruzione. L'attenzione del maestro e il suo impegno nei confronti di chi vive in situazioni difficili e deprivate ci ha portato a considerare la musica come esperienza formativa e riabilitativa e con un grande potenziale di inclusione sociale, concetti che ispirano profondamente l'operato dell'associazione «Mozart 2014», presieduta dalla figlia Alessandra. I progetti «Tamino» e «Papageno», rivolti il primo, anche con pratiche musicoterapeutiche, ai piccoli pazienti del policlinico di Bologna nei servizi di neuro-psichiatria infantile; il secondo, di alfabetizzazione della musica rivolto ai detenuti della casa circondariale «Dossi», che ha attivato un'intensa rete di integrazione con istituti scolastici del territorio. La musica per tutti, ma anche la musica per gli ultimi. Nel documento del Governo «La buona scuola» riscontriamo richiami e risposte al diritto di bambini e bambine, ragazzi e ragazze ad accedere alla cultura e alla pratica musicale. La consultazione del Governo su questo documento ha evidenziato una forte richiesta di musica e arte da parte di studenti e genitori. La richiesta di musica e di reale esperienza nell'ambito dei linguaggi artistici è ben presente nella società e le istituzioni, condividendone la forte rilevanza formativa, culturale ed etica, devono dare risposte a questo bisogno diffuso. Certamente il Governo sta lavorando in questa, prospettiva anche prevedendo interventi non rinviabili nell'alta formazione musicale. Il disegno di legge n. 1365 «Valorizzazione dell'espressione, musicale e artistica nel sistema dell'istruzione», detto appunto «disegno di legge Abbado», è stato sottoscritto da tutti i Gruppi parlamentari in Senato; come prima firmataria, ho annunciato all'Assemblea, a un mese dalla scomparsa del maestro, che esso si ispira al suo insegnamento e propone una risposta di sistema; un percorso che, da Palazzo Madama, si ampia a Montecitorio, dove sarà depositata in questi giorni un'analoga proposta di legge dalla collega, onorevole Malpezzi. La cultura - diceva Claudio Abbado - è un bene comune come l'acqua: i teatri, le biblioteche, i musei, i cinema sono tanti acquedotti. Istituzioni e terzo settore sono all'opera pensando al futuro della musica ma anche alla musica del futuro. Il maestro Abbado ci ha incoraggiato a guardare avanti: a lui va la più profonda riconoscenza per quello che ha fatto per l'Italia: ha fatto grande la musica italiana, lasciandoci un'inestimabile eredità tanto più preziosa quanto più in grado di rigenerarsi.
2015-01-21	M5S	BotticiLaura	Signor Presidente, il 26 novembre 2013 ho presentato un'interrogazione riguardante le operazioni di sversamento delle acque di raffreddamento del reattore nucleare sperimentale della Marina militare CISAM di San Piero a Grado, in Provincia di Pisa. Il 16 dicembre 2014 mi arriva la risposta. Il 28 maggio 2014, però, si tiene un seminario alla scuola "Sant'Anna", durante il quale si fa riferimento al fatto che la fase 2, ossia la fase di smantellamento del cemento armato della piscina, è ancora ferma a causa della spending review. Il progetto per la bonifica dell'area è suddiviso in quattro fasi. Ora, siccome i cittadini si sono riuniti in comitati e il ministro Pinotti ha dichiarato, rispondendo all'interrogazione, di essere favorevole a far vedere a che punto è la bonifica di questo sito, io rivolgo la seguente richiesta alla Marina militare e, quindi, al ministro Pinotti. Prendete contatto con quei comitati di cittadini per far vedere loro, con i propri occhi, a che punto è il progetto. Questo progetto di smantellamento riguarda un impianto nucleare, per cui ha suscitato molta attenzione e preoccupazione nei cittadini. Chiedo, quindi, che il ministro Pinotti intervenga.
2015-01-26	M5S	BertorottaOrnella	Signor Presidente, prendo la parola per invitare la Presidenza a sollecitare la calendarizzazione in Commissione affari costituzionali dell'Atto Senato 1592, da me presentato in data 6 agosto 2014 e recante le modifiche alla legge 23 dicembre 1997, n. 451, in materia di rafforzamento dei poteri della Commissione parlamentare per l'infanzia e l'adolescenza. Questa mia richiesta nasce non solo dal desiderio di modificare la legge istitutiva di questa Commissione bicamerale, impegnata a fare audizioni su audizioni, ma soprattutto dal contenuto del servizio trasmesso ieri sera in occasione della puntata su Rai Tre del programma «Presa Diretta». È stato triste ascoltare non solo i dati che dimostrano come questo Governo non stia investendo sulle politiche della famiglia, ma in particolare è stato deprimente sapere come molte case famiglia e comunità di accoglienza per minori siano gestite da giudici onorari che ne prescrivono l'allontanamento dalle famiglie di origine. Un certo conflitto d'interessi sussiste ed è giusto che lo Stato lo condanni per un bene superiore: quello del minore. Considerato che nessun controllo viene eseguito dagli organi dello Stato, anzi mi pare che si fatica ad intervenire in tal senso, chiedo che venga data priorità a questo mio disegno di legge, al fine di allargare i compiti della Commissione parlamentare per l'infanzia e l'adolescenza, che dovrebbe avere pure la possibilità di svolgere attività ispettive e di controllo sull'operato degli organismi in parola, compresa quindi l'effettuazione di sopralluoghi, anche a campione e senza preavviso. Non lamentiamoci poi se Paesi europei come la Danimarca forniscono alle famiglie un supporto tale da consentire genitorialità e lavoro, mentre in Italia, in città come Lecco la frequenza di un asilo nido costa più di 500 euro al mese o in quartieri particolari di Roma anche la palestra della scuola è a pagamento! Questo Governo la finisca con i tweet sulle riforme costituzionali o sulla legge elettorale e inizi a parlare della vita reale. Come ha detto una cittadina della stessa Regione del Premier, intervistata per il servizio che poc'anzi ho citato: «Non ci servono 80 euro, servono asili nido, maestre di sostegno, servono politiche per le famiglie, perché se vogliamo far ripartire questo Paese, il futuro sono i nostri figli».
2015-01-26	M5S	PugliaSergio	Signor Presidente, intervengo nuovamente per i disabili della Regione Campania, perché ho sentito dire in quest'Aula che il mio precedente intervento in realtà non era puntuale. Leggo direttamente una dichiarazione fatta dal Presidente dell'associazione «Tutti a scuola» ONLUS, che si occupa in particolar modo di disabili nella Regione Campania. «Respingere i malati, quindi i disabili, è una forma di terrorismo di Stato: sono parole di papa Francesco. Quando i confusi e ripetuti comunicati stampa ufficiali della Regione Campania si sommano alle dichiarazioni ai TG nazionali e locali dell'incolpevole assessore di turno, si viene sfiorati dal sospetto che le famiglie dei disabili abbiano frainteso il testo del decreto n. 108, che ha decretato l'espulsione di 1530 disabili mentali dai semiconvitti. (...) Eppure nei comunicati ufficiali la Regione ha dispensato, agli increduli giornalisti, dichiarazioni come: "5000 posti aggiuntivi saranno resi disponibili e nessun disabile andrà a casa"». Ma purtroppo non è vero, perché quei 5.000 posti sono assolutamente riservati non ai disabili, ma agli anziani. Balla su balla! Quindi chiediamo ancora una volta alla Regione Campania di tornare sui suoi passi perché, come ha detto anche papa Francesco, è terrorismo di Stato prendersela con gli ultimi.
2015-01-27	LN	DivinaSergio	Signora Presidente, nella relazione del Ministro e nell'intervento di un ex Ministro della difesa abbiamo sentito fare un quadro che sostanzia lo stato dell'arte. I nostri militari, insieme ad altri militari delle forze multinazionali, partecipavano a questa importante scuola di addestramento piloti. Se si agisce sui vari teatri internazionali, con forze multinazionali, è necessario ed inevitabile relazionarsi, prepararsi ed esercitarsi per operare in team. Vediamo però cosa significa far parte di un gruppo, di un team magari non all'altezza in termini di mezzi o di dotazioni. Come ha ricordato l'ex ministro Mario Mauro, queste macchine importantissime necessitano di interventi immediati, in quanto la loro peculiarità è di essere chiamate ad intervenire nell'immediato e questo implica una partenza rapidissima, per cui i piloti sono allertati 24 ore su 24 ed il decollo è immediato. Queste macchine possono, una volta staccatesi dal suolo, dirigersi in modo perpendicolare verso l'alto, ma tutto deve essere a posto, i motori devono essere perfetti, il velivolo deve essere estremamente efficiente. Noi abbiamo purtroppo un parco aereo che è deficitario sotto l'aspetto dell'efficienza ed è vetusto. Vorremmo quindi, con tutta tranquillità, approfittare di questo momento, nel quale siamo rammaricati per ciò che è successo e relativamente soddisfatti per non aver avuto perdite di nostri militari, per porre l'attenzione sulla necessità di avere in primo luogo idee chiare su cosa vuole fare il nostro Paese e come si vuole partecipare, in termini di collaborazione internazionale: se si vuole partecipare, bisogna farlo a pieno titolo e questo significa essere attrezzati e dotati di mezzi che inevitabilmente hanno un risvolto economico in termini di costi, con un parco velivoli adeguato al momento. Gli Harrier sono relativamente ancora in buono stato, anche se lei ci ha detto che forse uno di questi sarà da dismettere in quanto è stato coinvolto nelle quattro esplosioni che l'aereo greco ha comportato. Gli AMX sono vecchiotti, gli F-16 Falcon, come quello greco che è precipitato, sono aerei che hanno quarant'anni e noi ne abbiamo ancora parecchi in dotazione. Il problema quindi si pone e, lo dico con la necessaria serietà, non vorremmo tornare in quest'Aula e magari parlare di un nostro aereo che ha avuto una deficienza o un incidente. Speriamo proprio che questo non accada. Per questo, signora Ministro, approfittiamo di quanto è successo per far capire con la dovuta pacatezza che, così come abbiamo rinnovato il parco navale della nostra Marina, dopo aver dato il via al Governo per la revisione e l'acquisto di nuove dotazioni, in quanto le nostre imbarcazioni erano state messe fuori uso magari anche per un utilizzo improprio (perché l'operazione Mare nostrum potevamo anche risparmiarcela, con tutte quelle ore di navigazione che magari potevano essere impiegate per fare altro), dobbiamo rinnovare anche il parco dei nostri velivoli proprio per mettere in massima sicurezza il nostro apparato militare ed i nostri militari. Vorremmo approfittare dell'occasione per augurare, a nome della Lega Nord, che tutto si risolva per il meglio anche per il maresciallo ora in prognosi riservata, che è l'unico militare italiano che sembra essere stato abbastanza colpito da questo incidente ed al quale facciamo i nostri auguri.
2015-01-27	PD	ZavoliSergio	Signora Presidente, le parole del senatore Tronti hanno una tonalità tale che mi sento in imbarazzo ad aggiungere le mie alle sue. Non è più tempo di memoria. Essa attarda il presente e ritarda il futuro, si dice. A tale processo, che ha qualcosa di mostruoso, ha messo mano chi, avendo dell'esistenza e della storia un sentimento quotidiano e indistinto, vorrebbe liberarsi di ogni responsabile precedente. Toglierci la memoria significherebbe privarci di gran parte dell'identità e offrire alla storia l'alibi di un'innocenza che non ha mai avuto, non ha, ed è bene non abbia neppure domani. Essere uomini tutti i giorni deve pur costare qualcosa, compresi i ricordi. Memoria non è d'altronde l'accorato ricordo che si lascia scoprire in qualche archivio del tempo, né ha in sé il mondo delle cose capite e fraintese, affrontate e respinte. Conosco la rete, la lusinga dolce e corruttrice di ciò che richiamo alla mente. So che cosa fu l'infanzia nella nostra Provincia, come in quell'età stordente fossimo illanguiditi dai desideri, attratti dalle corrusche virtù, guidati dai moniti, in attesa di destini più grandi di noi. Quella condizione contadina, costretta e angusta, quel continuo dormiveglia della ragione, che tratteneva insieme slanci e paure, quel vivere col petto in fuori e con le idee già pronte, in cui fu preso un tempo a suo modo felice, perché coincideva con la giovinezza, non c'è magia del ricordo che possa trasformarlo in qualcosa di meno goffo e patetico, finché un giorno le cose non volsero in dramma e poi in tragedia. Certo, compito del dopo è di spiegarsi il prima e ciò implica una estrapolazione non soltanto politica della vicenda collettiva. Non mi richiamo all'abusata, declamatoria saggezza secondo la quale chi non sa giudicare la propria storia è destinato a riviverla: dico semplicemente che un Paese democratico e laico ha il dovere anzitutto di giudicare sé stesso ed il dovere solenne della razionalità, unito a quello ancora più grave della responsabilità. L'atomica aveva reso tutti più scaltri e un poco più coscienti. Dopo Hiroshima e Nagasaki, per esempio, abbiamo teso l'orecchio alle parole dette come in confessione dai padri della nuova civiltà, a quelle di Albert Einstein: «Tutti i pacifisti devono avere uno scopo: convincere i popoli che la guerra è il colmo dell'immoralità»; e a quelle di Niels Bohr, Premio Nobel per la fisica, che confidò a Robert Oppenheimer: «Adesso, quando mi viene un'idea, mi prende anche una tentazione di suicidio»; o alla riflessione di Gandhi: «Il mondo è stanco di odio, la non violenza è la più alta qualità del cuore, è una lotta più attiva e reale della stessa legge del taglione»; o agli incubi del pilota che aveva guidato l'aereo dell'atomica su Hiroshima, che continuò a vedere ogni notte donne e bambini fondere come candele, ossessionato dal ricordo di quel giorno, quando era un bravo ragazzo, un soldato disciplinato - la definizione dei suoi superiori -, un povero imbecille inconsapevole, secondo quello che disse di sé più tardi; o all'avvertimento di Albert Camus: «Ci accorgiamo sempre di più che la pace è l'unica battaglia in cui valga la pena di battersi»; o al bilancio di Bernanos: «Ho visto tanti morti nella mia vita, ma più morto di tutti è il ragazzo che io fui». Penso, infine, all'epigrafe di quel giudice di Norimberga che così bollò gli anni dell'ira: «Mai l'uomo aveva rinnegato tanto sè stesso, mai con tanta determinazione e ferocia». Siamo ingrigiti nel troppo tempo concesso alla dimenticanza, persino alla menzogna. Adesso per giunta la storia non trascina più le cose con l'antica lentezza, ma sembra farle correre insieme con noi. Lo storico Biagio De Giovanni ha scritto, con un filo, se volete, di paradosso che «d'ora in poi il futuro dovrà già essere di continuo nell'attualità, costringere la storia insomma a vivere con noi, sotto i nostri occhi, pronta a farsi giudicare, mentre o finché si è in tempo». Vivere la storia, insomma, criticandola, sbugiardandola, costringendola ad essere ciò che ci giova, non ciò che ci danneggia, subito e dal vivo. È il caso - consentite qualche citazione sproporzionata - di Tucidide, il quale poté asserire di aver vissuto per intero la guerra del Peloponneso, o di Basil Liddell Hart, il grande storico militare che si rammaricava di poter disporre, per uno studio sulla Prima guerra mondiale, unicamente di autobiografie e di memorie, dalle quali apprendeva ciò che gli autori pensavano e sentivano dopo e non durante gli avvenimenti. Tutto questo, quando la velocità della storia - così scrivono gli apocalittici - è «una continua rincorsa tra l'informazione e la catastrofe». Ma un uomo è un uomo per ciò che la sua storia gli ha aggiunto e gli ha tolto, per come ha vissuto le crescite e le privazioni, persino per il modo in cui essa perdura e si sfalda nella nostra memoria. Chissà se, nel togliersi la vita, Primo Levi è stato assalito dal frastuono e dal silenzio lasciatogli dalla sua storia; proprio lui che ci ha ricordato le parole di Jean Amery: «uUn uomo che è stato torturato rimane torturato». Voglio pensare anch'io che Primo Levi sia morto di ricordo. La memoria è, in qualche modo, ciò che ci permette di esistere e di esprimerci. «Essa - scrive Borges, uno scrittore, un poeta molto lontano dalle vocazioni e dall'esperienza di Levi - è la nostra coerenza, il nostro sentire, persino il nostro agire. Senza il ricordo non siamo nulla». Non resta che aspettare una sorta di amnesia finale che cancella una vita intera. Più di settant'anni fa, un'avanguardia dell'Armata rossa entrava nel campo di Auschwitz. Il filosofo Theodor Adorno disse che non sarebbe stato più possibile scrivere una poesia. Credo che avesse ragione quando si pronunciava contro l'estetizzazione, per dir così, della sofferenza, giudicandola un modo di trasferire i contenuti dentro la cornice, pur nobile, dell'effetto e dell'enfasi, anziché del nudo giudizio. La tesi di Adorno, forse non del tutto paradossale, mi è parsa chiara ascoltando una donna ebrea intervistata nella trasmissione televisiva "I giorni e la storia": l'anziana signora, che aveva perduto a Dachau tutti i suoi cari ed era sfuggita non si sa come alla camera a gas, dichiarava di voler vivere a lungo perché, morto chi vide, nessun altro, neppure il più reputato degli storici o degli scrittori o dei poeti potrà rendere credibile quel crimine. Un giorno, voleva dire la donna, tutto rimarrà affidato alle volenterose, ma incredibili rievocazioni ideologiche, alle rappresentazioni drammaturgiche, se non addirittura all'ingenua superfetazione dei cantastorie. Un grande salto generazionale, inedito nella sua irrevocabilità, ha come cancellato vita e morte di chi visse l'onta immane del secolo, la shoah. Oggi il mondo ha una memoria che comincia al di qua dell'immane peccato del cosiddetto "secolo breve", cosiddetto "breve" perché stordito e sopito dagli effetti della velocità che l'etere ha impresso a tutto quanto sta sul pianeta. Ho visto e ascoltato i nostri giovani stupirsi per il ricrearsi di uno scenario nel quale abbiamo visto la vita come dimezzata, rubata, bruciata e adesso persino negata, sebbene 50 milioni di croci siano lì per tutti, non solo per chi c'era, a dire che la memoria non è una sbiadita coscienza, che ha già concluso il suo cammino, ma ciò che tiene in vita quella coscienza, perché ricordare nel senso che oggi qui intendiamo è semplicemente un dovere etico e farne passare la lezione lungo le generazioni è una pedagogia paterna, cioè fondata su un amore anche di carne e spirito, prima ancora che civile, che scorre, direi, nelle vene della continuità filiale prima ancora che sulle pagine dettate dalla storia. Un giovane, Simone Lusso, scrisse a Indro Montanelli - ricordo bene lo sconcerto di Indro e nostro quando leggemmo in quella stanza - dicendosi straziato alla vista del massacro di migliaia e migliaia di giovani nel film di Spielberg "Salvate il soldato Ryan" e chiedendo allo storico, oltre che al giornalista, quale fondamento avesse la tragica vicenda. Montanelli rispose: «Caro Simone, quanti anni hai? Penso che siano pochi, proprio pochi, se ti stupisci che la Seconda guerra mondiale sia costata la vita a tanti giovani come te o poco più vecchi. Chi vuoi che le facciano, le guerre, se non i giovani? Nell'ultima ne sono morti (...) non a migliaia, ma a milioni. E tu hai dovuto aspettare un film per rendertene conto? Non avevi mai letto un libro sulla Seconda guerra mondiale? (...) Il mio è soltanto stupore per l'ignoranza, che rilevo dalle lettere dei miei più giovani corrispondenti, dei fatti (e che fatti!) accaduti non nel Medioevo, ma pochi decenni or sono. (...) Ragazzo mio». Montanelli, che di norma non faceva sconti, per la verità neppure a se stesso, aveva risparmiato al suo lettore la notizia che in quegli anni passarono per il camino 6 milioni di ebrei e che quel genocidio si chiama shoah. Ma con chi prendersela? Solo con quei ragazzi, o con una scuola che sforna cittadini privi dei più elementari saperi, giovani sprovveduti e immaturi? «Tutto quello che non so» scrisse Ennio Flaiano «l'ho imparato a scuola», non risparmiando certo maestri, insegnanti e docenti che ricevevano ben poco, per la verità, dalle loro rispettive istituzioni, o granché per il sacrificio che loro consumavano ogni giorno in nome della crescita e della verità, in un Paese dove la storia non ha diritto di asilo, almeno per quanto riguarda ciò di cui stiamo parlando. Ma è impossibile, come inutile, chiedersi quale sia il destino dell'uomo, perché noi, tutti noi, siamo il nostro destino. Leggo a caso da questi appunti, che ho stilato poco prima di leggerveli. È un concitato momento della nostra politica ed è l'affollarsi quotidiano dei suoi problemi, così si sente dire a ridurci così, con la tentazione di dimenticare, con l'idea che sia meglio allevare i nostri ragazzi nel disincanto e nell'idea che il mondo sia migliore di quanto si descrive e che quindi varrà la pena di installare l'ottimismo anziché lasciare i giovani nell'idea di essere pressoché irrilevanti nella vita del nostro Paese. Una cosa è certa. Il mondo oggi ha una memoria che comincia al di qua di quell'immane peccato. Ho in mente un esempio, ingenuo e tremendo, risvegliatomi dall'innocenza dei bambini intervistati tanti anni fa, durante la lavorazione di "Piazza Giudia", un breve documentario destinato a Tv7. In un intervallo delle riprese mi venne vicino un ragazzetto che, con una punta di zelo, mi dice: «Il mio nonno e la mia nonna sono usciti da un camino dopo che li hanno bruciati insieme a molti altri familiari. D'inverno non guardo più i tetti. Mi fa impressione vedere il fumo che esce». Una bimbetta mi portò una vecchia foto. L'aveva presa da un cassetto e mi domandava se volevo filmarla. Fece di più. A un tratto disse: «Se vuole, può anche tenerla. Ne abbiamo tante. Sono persone tutte morte. Erano i miei genitori, i fratelli, i parenti. Mi hanno detto che io avevo solo qualche mese e non li ho visti. Non mi hanno potuto vedere e così non sono morta». Basta una generazione e, per i ragazzi di oggi, dietro c'è solo il buio. Ai cancelli dell'Olimpico si presenta un giovane dall'aspetto civile, che reca un cartello su cui è scritto: "Ebrei: gasati o Ferrarelle?" Un agente glielo sfila dalle mani e questi gli tira un calcio in uno stinco. L'agente, con procedura d'urgenza e fuori ordinanza, gli sfascia il cartello sulla testa. Qualche applauso, ma anche qualche protesta. È un lascito di qualcosa che continua a durare. È l'equivoco, il pregiudizio, l'ambiguità, l'ignoranza. C'è dunque un motivo oggi per tornarci su. Abbiamo fatto il nostro dovere. Un sentimento speriamo ritrovato, e non solo in quest'Aula, perché non si debba più dire, di fronte alla tragedia di quegli anni, che le farfalle (che nacquero insieme a noi, il giorno della creazione) continuavano a posarsi indifferentemente sui vinti uccisi e sui vincitori addormentati. La dignità dell'uomo non tollera una metafora assurda, che ha solo l'apparenza poetica, in realtà di una natura quasi naturalistica, che fa un tutt'uno di chi di la onora e di chi la calpesta. Quanto al negazionismo, è già scellerata e persino infame solo la parola.
2015-02-04	PD	PuppatoLaura	Si tratta di una colpevolizzazione senza ragioni di ragazzi, certamente scossi emotivamente dalla drammaticità di questi fatti e che potrebbero vivere con angoscia, preoccupazione e dolore la richiesta fatta alle loro famiglie di scusarsi pubblicamente e condannare atti da loro non commessi né condivisi. Sono quegli stessi ragazzi che a Conegliano, Treviso, Oderzo e Montebelluna, la mia città, hanno dato origine per diversi sabati e in molte piazze a flash mob di solidarietà per tutte le vittime della strage di Parigi. Sono ragazzi di ogni nazionalità, cultura, lingua e religione e si sono tutti uniti sotto l'insegna «Je suis Charlie». La tragedia di Parigi esige, al contrario, una forte risposta di coesione e unità tra le diverse culture presenti nella nostra società e nelle nostre scuole; tanto vale prenderne atto. È indispensabile che le istituzioni e chi le rappresenta siano in grado di gestire le differenze culturali e religiose tanto più nei delicatissimi contesti scolastici. Si ritiene, pertanto, maturo il tempo per una nuova edizione da parte del Ministero dell'istruzione, dell'università e della ricerca delle linee guida per l'integrazione degli studenti stranieri, che possa offrire indicazioni specifiche ed aggiornate dal punto di vista normativo, ma anche nuovi orientamenti didattici che vedano nella gestione delle classi eterogenee la vera sfida per la scuola di oggi. Considerato tutto questo si chiede, invece di promuovere iniziative come quella dell'assessore Donazzan, che nel nostro Paese, fin dalle prime presenze di studenti con cittadinanza non italiana, dirigenti e docenti lavorino per costruire un dialogo continuo, nonostante le difficoltà di bilancio in cui versano molte scuole, per la realizzazione di tutti i progetti volti al miglioramento dell'offerta formativa. Si chiede di sapere se il Governo sia a conoscenza del contenuto dell'assurda, pericolosa circolare dell'assessore all'istruzione della regione Veneto, quali siano le sue valutazioni in merito e come intenda intervenire in questa truce vicenda. Si chiede, altresì, quali iniziative intenda promuovere per impedire che si verifichino nuovamente interferenze di tale gravità, connotate da approcci fortemente ideologici, non culturali e che per questo non possono che nuocere ai nostri studenti e, in primis, alle loro famiglie, nonché al lavoro di dirigenti scolastici e docenti che da tempo operano in condizioni difficili per fornire ai ragazzi quell'educazione interculturale che la globalizzazione, a prescindere dalle ideologie, rende ormai fattore indispensabile per una coesione comune, come ha detto il nuovo Presidente della Repubblica qualche giorno fa, fondamentale per far crescere una comunità di diversi che si rispettano l'un l'altro. PRESIDENTE. Il rappresentante del Governo ha facoltà di rispondere all'interpellanza testé svolta.
2015-02-10	M5S	AirolaAlberto	Ma vi è un problema, quando si parla di scuola. Oggi presumo voterete a favore dell'ordine del giorno G100 che richiede al Governo di impegnarsi all'insegnamento in ogni scuola di ordine e grado della storia contemporanea, facendo sì che si arrivi almeno fino alla seconda guerra mondiale. Si tratta di un conflitto che ormai risale a 75 anni fa, vecchio quasi di tre generazioni ed è importante che si conosca questa storia e, vi dirò, anche la successiva. Anzi, sarebbe molto importante che i nostri studenti, soprattutto nelle scuole superiori, avessero una visione completa del Novecento. Ma è un po' con la tristezza nel cuore che vi chiedo di votare a favore dell'ordine del giorno G100, perché so già che chiederemo ad una scuola provata e distrutta - distrutta anche in senso letterale, dato che vengo da una Regione dove è crollata una scuola ed ha ucciso un ragazzo - che non avrà gli strumenti e le risorse, alla faccia della «buona scuola», per portare avanti questo insegnamento, così importante per la nostra cultura, per la nostra Nazione e per il suo futuro.
2015-02-10	M5S	AirolaAlberto	Non so quanti istituti arrivino a parlare della seconda guerra mondiale e ve lo chiedo. Penso pochissimi, sia di scuola media inferiore che soprattutto - ed è ancora più grave - di scuola media superiore.
2015-02-10	M5S	AirolaAlberto	Quindi, vi chiedo, vi imploro di tenere fede alle parole e al dolore espresso oggi in quest'Aula, tra l'altro davanti a testimoni, una comunità che - immagino - è venuta appositamente per sentire questo dibattito: impegniamo, costringiamo questo Governo a non distruggere la scuola pubblica e a dare i giusti strumenti perché il nostro popolo possa evolversi culturalmente e civilmente.
2015-02-10	M5S	AirolaAlberto	Serve veramente rilanciare la cultura in questo Paese, e mi dispiace che questo non avvenga, o almeno in questi due anni non ho visto nulla in questa direzione. Non l'ho visto, e vi ripeto che la nostra coscienza, la nostra consapevolezza si è costruita, come dicevo, non sulla presenza o no di una legge, ma sugli studi che abbiamo fatto a scuola, sui libri che abbiamo letto.
2015-02-10	PD	AmatiSilvana	Signor Presidente, ogni anno il Giorno della Memoria ci impone di rivalutare pienamente la nostra capacità di saper pensare, parlare ma anche agire di conseguenza. È un fatto che le comunità ebraiche continuino ad essere un bersaglio in Europa e nel mondo. Pensiamo al recente attacco e ai morti del supermercato kosher a Parigi, ai morti dello scorso maggio all'entrata del museo ebraico di Bruxelles, ai bambini della scuola ebraica di Tolosa, uccisi nel 2012. Purtroppo, i germi dell'antisemitismo e del razzismo sono ancora qui, potenzialmente fertili, e scuotono le fondamenta politiche e giuridiche del patto sorto dopo la seconda guerra mondiale: il rifiuto incondizionato degli orrori nazisti. Quando il supremo comandante delle forze alleate Eisenhower incontrò le vittime dei campi di concentramento ordinò che fossero fatte foto, che gli abitanti delle città vicine ai campi vi fossero accompagnati e che seppellissero i morti. Voleva che rimanessero documenti, che si registrassero le testimonianze perché un giorno qualcuno avrebbe potuto sostenere che quegli orrori non fossero mai avvenuti. L'Italia, nel 2000, ha istituito il Giorno della Memoria nella data della liberazione di Auschwitz: «al fine di ricordare la Shoah, le leggi razziali, la persecuzione italiana dei cittadini ebrei, gli italiani che hanno subito la deportazione, la prigionia e la morte, nonché coloro che, anche in campi e schieramenti diversi, si sono opposti al progetto di sterminio, ed a rischio della propria vita hanno salvato altre vite e protetto i perseguitati (...) affinché simili eventi non possano mai più accadere». Nonostante sembri inconcepibile, il negazionismo continua ad essere un fenomeno diffuso, tanto da portare la Corte europea dei diritti dell'uomo a chiarire, in una sentenza del 2003, che «l'obiettivo dei negazionisti è un conclamato obiettivo razzista, xenofobo e antisemita, ovvero riabilitare il regime nazionalsocialista e, per conseguenza, accusare di falsificazione della storia le stesse vittime. La contestazione di questo crimine contro l'umanità è una delle forme più sottili di diffamazione razziale e xenofoba e di incitazione all'odio». Per la Corte il negazionismo è un abuso di diritto e non può essere protetto dal diritto alla libertà d'espressione o di ricerca. Ricordo che la dignità della persona non è solo un diritto fondamentale, ma è la base stessa di ogni diritto fondamentale. Nessun diritto fondamentale può essere invocato per fini contrari alla lettera e allo spirito della Costituzione e della Convenzione europea dei diritti dell'uomo, dato che tali fini contribuirebbero alla distruzione dei diritti e delle libertà garantiti. Nel 2005 le Nazioni Unite hanno istituito la Giornata internazionale della Memoria. Due anni dopo, con la risoluzione sulla negazione dell'olocausto, l'ONU ha condannato senza riserve il negazionismo, sollecitando tutti gli Stati membri a respingere qualsiasi negazione, parziale o totale, della Shoah come fatto storico e qualsiasi attività con questo fine. L'Unione europea è poi intervenuta nel 2008 con la decisione quadro sul contrasto a talune forme ed espressioni di razzismo e xenofobia, attraverso il ricorso agli strumenti del diritto penale. Si tratta di un atto vincolante, in base al quale gli Stati membri hanno l'obbligo di punire l'apologia, la negazione o la minimizzazione grossolana dei crimini di genocidio, dei crimini contro l'umanità e dei crimini di guerra, come definiti dagli articoli 6, 7 e 8 dello Statuto della Corte penale internazionale, nonché dei crimini definiti dall'articolo 6 dello Statuto del Tribunale di Norimberga. Quest'obbligo è stato recepito proprio in questi termini dal disegno di legge che stiamo discutendo. Paesi come la Paesi come la Francia, la Germania, la Polonia, l'Austria, la Svizzera, il Belgio e i Paesi Bassi, già dispongono di norme che identificano il negazionismo come un reato e non possiamo certo dire che questi siano Paesi dove non esiste la libertà d'opinione. Crescono, intanto, preoccupanti organizzazioni neonaziste, come Alba Dorata in Grecia, e nuove forme di estremismo in Ungheria. Proliferano su Internet inaccettabili siti antisemiti e xenofobi, dove si è perfino brindato alla morte di Shlomo Venezia, testimone diretto dello sterminio ad Auschwitz. Nel suo libro "Sonderkommando Auschwitz" Shlomo dice: «Tutto mi riporta al campo. Qualunque cosa faccia, qualunque cosa veda, il mio spirito torna sempre nello stesso posto (...). Non si esce mai, per davvero, dal crematorio». Il Sonderkommando era una squadra speciale, selezionata tra i deportati, con l'incarico di far funzionare la spietata e metodica macchina di sterminio nazista. La moglie di Shlomo mi ha raccontato che suo marito aveva mantenuto anche con lei il riserbo sull'orrore subito, finché il riaffiorare di quei simboli, di quelle parole d'ordine e di quelle idee che avevano generato il mostro dello sterminio nazista fece sì che, nel 1992, decise, con altri sopravissuti, che la sua testimonianza poteva essere un forte antidoto ad ogni follia negazionista. Vorrei dare un contributo a questo dibattito anche leggendo un brano del suo libro, ma per brevità lascerò agli atti questa testimonianza. Certo, non possiamo consentire che qualcuno possa negare o banalizzare testimonianze come quella di Shlomo. Come ha detto anche il presidente della Repubblica Sergio Mattarella, nel suo discorso d'insediamento, «Il nostro Paese ha pagato, più volte, in un passato non troppo lontano, il prezzo dell'odio e dell'intolleranza». Voglio ricordare, infine, due interventi del Presidente dell'UCEI, professor Renzo Gattegna. Il primo risale al 16 ottobre 2013, in occasione del 70° anniversario del rastrellamento del ghetto di Roma, quando ha affermato: «Nonostante tutto esistono ancora in Europa e nel mondo nuovi nazismi e nuovi fascismi, che orgogliosamente rivendicano l'eredità morale di quei crimini. I nazisti furono assassini di esseri umani, i loro seguaci di oggi sono assassini della memoria». Nel secondo intervento, avvenuto pochi giorni fa, nel corso della commemorazione alla Camera del 70° anniversario dalla liberazione di Auschwitz, il professor Gattegna ha espressamente dichiarato di condividere il testo ora in discussione in quest'Aula. Mi auguro, dunque, che oggi, finalmente, si riesca ad approvare questa norma: un atto di riparazione del Parlamento italiano che, nel 1938, votò le leggi razziali; un atto di contrasto concreto ai fenomeni di razzismo, xenofobia e antisemitismo che provano a riaffacciarsi in Italia e in Europa; un adeguamento, anche se con oltre quattro anni di ritardo, alla decisione quadro dell'Unione europea, «affinché simili eventi non possano mai più accadere».
2015-02-10	PD	ValentiniDaniela	Come ha scritto uno dei più importanti storici del Novecento, il francese Pierre Vidal-Naquet, che ha realizzato un bel libro sugli assassini della memoria: «Chi direbbe che esiste una scuola che sostiene che la Bastiglia sia stata presa il 14 luglio 1789 e un'altra che sostiene il 15 luglio? Qui siamo sul terreno delle cose positive, di come i fatti sono realmente accaduti. Ci sono certamente alcune scuole storiche che si definiscono revisioniste. Ma niente di tutto questo ha a che fare con i revisionisti del genocidio hitleriano, per i quali si tratta semplicemente di sostituire l'insopportabile verità con una menzogna».
2015-02-11	M5S	AirolaAlberto	Sappiate quindi che se appoggiate questo ordine del giorno vi prendete l'impegno davanti al popolo italiano e ai rappresentanti della comunità ebraica di dare veramente un aiuto concreto alla scuola per portare avanti questi insegnamenti.
2015-02-11	M5S	PugliaSergio	Signor Presidente, voterò a favore dell'emendamento 1.208 dei senatori Buccarella e Fucksia, al quale chiedo di poter aggiungere la mia firma. Ho inoltre già sottoscritto l'ordine del giorno G100, presentato dal collega Airola, che nel dispositivo prevede l'impegno - a mio avviso molto importante - per il Governo ad impartire alcune direttive alle scuole pubbliche e private, affinché possano promuovere iniziative volte all'approfondimento delle tematiche relative ai crimini di guerra o di genocidio o contro l'umanità, con particolare riferimento a quelli avvenuti nel corso del XX secolo. Colgo l'occasione per ricordare che però anche nel XIX secolo, quando c'è stata l'Unità d'Italia, un popolo è stato schiacciato e sono stati commessi dei crimini veramente abnormi verso le persone. Ci fu tuttavia un'ampia propaganda affinché i crimini contro le persone non venissero visti più come tali. È chiaro infatti che, nel momento in cui si parla di crimini contro le persone, non si può che essere tutti d'accordo nel condannarli. Che cosa si inventarono allora? Per giustificare i crimini commessi, si sostituì la parola «persone» con «briganti». Dicendola così, certe azioni potrebbero sembrare anche giuste, e invece no: dobbiamo ricordare - e per questo ritengo che sia molto importante farlo a scuola - che erano persone, soprattutto contadini, che difendevano le proprie terre.
2015-02-11	PD	LumiaGiuseppe	Signor Presidente, ci apprestiamo a scrivere una bella pagina della vita parlamentare e democratica del nostro Paese. È stato fatto rilevare che, nel 1938, anche il Senato contribuì all'approvazione delle leggi razziali. Oggi, nel 2015, contribuiamo invece a caratterizzare il nostro Paese come una democrazia matura ed avanzata. Tutti ci poniamo il problema di come combattere l'odio razziale, di come sconfiggere l'antisemitismo, di come fare in modo che il negazionismo non maturi nelle nostre società ed anche nelle coscienze delle nuove generazioni. Abbiamo tutti condiviso l'idea che la via principale sia quella culturale e, quindi, la ricerca, la persuasione e la capacità di far maturare nelle nuove generazioni una coscienza aperta, in grado di confrontarsi con le diversità e di non perdere il filo complesso della memoria. Penso che proprio sulla sfida culturale il Paese debba dare il meglio di sé: sulla sfida culturale dobbiamo investire energie e risorse, sentendola come la sfida delle sfide. Colleghi, ci apprestiamo ad affrontare e a risolvere il nodo della visione di Paese che dobbiamo avere per uscire al meglio dalla crisi attuale. È sicuramente la visione di democrazia e di società che dobbiamo coltivare per il futuro, per fare in modo che il nostro Paese sia tra i più avanzati nella lotta ai grandi crimini contro l'umanità, alla Shoah e alla persecuzione razziale che ancora oggi serpeggia nelle società. Penso che in questa grande visione di Paese la risorsa culturale debba prendere il sopravvento. Nello stesso tempo dobbiamo riconoscere con molta onestà intellettuale che, mentre ci interroghiamo sul percorso culturale da offrire alle nuove generazioni, alla nostra società, all'Europa, alla comunità internazionale, crescono gli atti violenti di antisemitismo. Sono stati citati dei fatti che tutti conosciamo: i fatti di Parigi, quelli di Bruxelles, quelli che hanno colpito addirittura i bambini nella scuola di Tolosa. Nel contempo, colleghi, si corre però il rischio di assuefarsi ai tanti piccoli, ma gravissimi, atti che si consumano ogni giorno in Italia, in Francia, in Europa. Nel nostro Paese questi atti sono stati anche stimati: pensate, cari colleghi, che sono stati ben 88 nel 2014 e già 13 nel 2015, mentre in Francia sono stati centinaia e centinaia gli atti di antisemitismo che hanno preceduto i fatti di Parigi e che stanno continuando ancora a manifestarsi dopo quegli accadimenti. Per questo la comunità internazionale si è posta due obiettivi. In primo luogo, è necessario un intervento sul piano culturale. L'ONU ha istituito nel 2005 la Giornata internazionale della memoria, mentre l'Italia lo ha fatto già nel 2000, scegliendo la data di liberazione di Auschwitz, facendo in modo che quella memoria e quel ricordo non diventassero astratti, eterei, oserei dire ideologici, ma fossero invece incardinati, incarnati - lasciatemi usare questa espressione - nel dolore e nella tragedia consumati nei campi di sterminio. Per questo motivo, su quel versante l'Europa e la comunità internazionale maturano e crescono tra le mille difficoltà e contraddizioni che gli atti di antisemitismo continuano ancora a produrre. La comunità internazionale ci ha chiesto, però, di adottare anche un'altra misura, cosa che molti Paesi hanno già fatto. Occorre considerare il negazionismo come reato e molti Paesi si sono già incamminati in questa direzione: sono stati ricordati la Germania, la Francia e la Spagna. In ogni caso, sono tanti i Paesi europei che hanno fatto questa scelta, Paesi con una grande tradizione liberale e democratica, com'è emerso nel dibattito, che pure hanno ritenuto necessario intervenire in modo specifico, definendo una caratteristica penale peculiare per colpire il negazionismo. Noi abbiamo fatto un'altra scelta: ci siamo chiesti se dovevamo imboccare questa strada anche nel nostro Paese o se dovevamo, invece, percorrere un'altra via.
2015-02-11	LN	StefaniErika	Avviandomi alla conclusione, vorrei ricordare che non bastano le norme penali né una serie continua di regolamentazioni. C'è bisogno di creare una cultura in tutta l'Italia e questo deve partire proprio dai giovani, dalla scuola; ovunque deve imperversare il principio per cui l'ambiente è estremamente sacro e soprattutto non è eterno e può essere compromesso e che la compromissione potrà avere effetti negli anni a venire. Pertanto, approviamo queste norme, perdiamoci pure a cavillare sui dettagli, ma poi alla fine dovremo vedere gli italiani tutti intenti a capire meglio cosa vuol dire ambiente e rispetto dello stesso.
2015-02-11	M5S	FucksiaSerenella	Signora Presidente dice il proverbio «chi rompe paga», ma chi inquina non paga, bisogna rimediare a questa contraddizione e questa è la ratio di questo disegno di legge. Ogni anno in Italia vengono accertati oltre 30.000 reati contro l'ambiente, quasi quattro ogni ora, dalle discariche abusive, alle cave illegali, all'inquinamento dell'aria, agli scarichi fuori legge dei corsi d'acqua. Parliamo di crimini che fruttano alla malavita organizzata quasi 20 miliardi all'anno, reati che vengono sanzionati in maniera assolutamente inefficiente, dato che si tratta di reati contravvenzionali e non di delitti e con tempi di prescrizione estremamente brevi, vanificando in questo modo il lungo e faticoso lavoro degli inquirenti. A differenza di altri reati in campo ambientale, tra perizie e controperizie i termini processuali si allungano mostruosamente, tanto che in diversi processi si dice che gli unici ad essere condannati in via definitiva sono coloro che patteggiano tramite rito abbreviato: chi sceglie il rito ordinario è quasi certo di farla franca. Nel dossier di Legambiente del 2014 si esaminano 17 ecoprocessi tutti impuniti, a descrivere una storia di giustizia negata: prescritti i processi sul caso Eternit, sulla discarica di Pitelli, sul petrolchimico di Porto Marghera, sulla discarica del Vallone all'isola d'Elba e, ancora, il processo Artemide o il processo Cassiopea. Alcune inchieste, poi, si sono concluse con il famoso «il fatto non sussiste» come reato o per intervenuta prescrizione con estinzione del reato stesso. Accanto alla questione della prescrizione occorre ricordare che molti processi si concludono con l'assoluzione perché, come accade per molti delitti di inquinamento o di specifico disastro ambientale, tali fattispecie non erano ad oggi ancora inserite nel codice penale. Rischiano quindi la prescrizione i processi relativi all'impianto di Colleferro, quello della Valle del Sacco, della raffineria Tamoil a Cremona. Ci sono, poi, i processi archiviati come quello relativo al Petrolchimico di Brindisi, con l'esposizione a cloruro di vinile monomero. Il reato è estinto comunque per intervenuta prescrizione: è un verdetto che si ripete e si accomuna ormai a molti processi penali su reati e disastri ambientali. Finora è stata conseguita una sistematica devastazione del territorio, grazie ad una legislazione penale ed ambientale sostanzialmente contravvenzionale, senza alcuna capacità deterrente e con la garanzia di immunità per i responsabili. La legge, di fatto, è apparsa lacunosa, anomala, imprecisa. Una legislazione che, a causa di pene poco repressive, prescrizioni troppo brevi rispetto ai processi troppo lunghi, danni ambientali non traducibili in precisi capi di imputazione, si è resa e si rende ancora complice di danni seri all'ecosistema, di attentati alla salute pubblica e di ampie aree di impunibilità. Da qui l'importanza del disegno di legge che stiamo dibattendo, che è stato troppo a lungo fermo nelle Commissioni ambiente e giustizia del Senato ed anche troppo spesso rinviato dalla maggioranza nel calendario dei lavori di quest'Aula. È quindi importante discutere di questi delitti ambientali e rafforzare l'azione penale in ambito ambientale, in modo da contrastare più efficacemente l'illegalità e le ecomafie, adeguando l'attuale codice penale, che non prevedeva gli ecoreati, con l'inquinamento e il disastro ambientale. Il disegno di legge che stiamo discutendo è costituito da un solo articolo, l'articolo 1, ed è diviso in due parti ben distinte, che io avrei proprio separato, vista la natura completamente diversa dei contenuti. La prima parte del disegno di legge inserisce nel codice penale il «Titolo VI- bis - Dei delitti contro l'ambiente»; essa definisce l'inquinamento ambientale e il disastro ambientale, parla anche di riduzione delle pene, introduce il traffico e l'abbandono di materiali ad alta radioattività. A questo proposito, faccio notare un'incongruenza, perché noi abbiamo già un testo e ci rinnoviamo adesso a recepire la nuova direttiva europea, dove è inserita tutta la normativa della radioattività e degli ecoreati riferiti alla radioattività, per cui è del tutto incongruo, inutile, ridondante ed anche fuorviante inserirlo qui; ma comunque è stato inserito. Si introducono inoltre l'impedimento di controllo, le circostanze aggravanti, il ravvedimento operoso, la confisca e il ripristino dello stato dei luoghi. Tutto questo è strutturato nella prima parte. La seconda parte riguarda invece gli illeciti amministrativi e penali senza danno. Qui secondo me si è persa un'occasione. La seconda parte infatti è stata totalmente abolita ed io sono contenta che sia stata abolita, perché era scritta, per usare un eufemismo, con i piedi. Però il suo contenuto era giusto, anche perché portava l'analogia con quanto avviene per quanto riguarda la normativa sulla sicurezza negli ambienti di lavoro, ovverosia l'articolo 20 del decreto legislativo n. 758 del 1994, che, in caso di sostanziale pericolo, ma non di danno (quindi fondamentalmente l'inadempimento amministrativo, magari la crocetta che manca sul codice dei rifiuti o magari un adempimento puramente amministrativo), fa sì che l'organo di vigilanza competente possa sollecitare quella ditta ad adempiere, al massimo in sei mesi, prorogabili una sola volta per altri sei mesi se per motivi tecnici non è possibile far prima, evitando così l'aspetto sanzionatorio e provvedendo concretamente, che poi è quello che ci serve. Ma in effetti era scritto male e non era preciso, perché, come al solito, si scrivono le leggi per gli avvocati e non per la gente comune, quando invece la legge dovrebbe avere l'obiettivo di essere chiara ed interpretabile per tutti, soprattutto per chi ci lavora. Comunque, per quanto riguarda i titoli tutto bene. Siamo contenti, con i titoli si fa presto (Renzi docet ). Ma l'intervento normativo non è stato al dunque elaborato in maniera attenta, mirata e lungimirante, soppesando con obiettività tutti gli interessi in gioco, come ci si sarebbe atteso. È mancato ancora una volta il bilanciamento armonico tra tutela dell'ambiente e della salute e diritto di impresa. Come era giunto in Senato dalla Camera il disegno di legge era da cestinare. Molti gli aspetti negativi che destano preoccupazione tra gli addetti ai lavori. Si fa passare ad esempio per ecomafiosi tutti i soggetti imprenditori pubblici e privati che operano nel campo dell'ambiente. Ad esempio, se mi dimentico di barrare la famosa crocetta nel registro di carico e scarico dei rifiuti presso il mio impianto, ciò è già un reato penale. Dunque, se mi scordo una crocetta mi date dell'ecomafiosa e mi paragonate ai casalesi? Questo è il testo del disegno di legge e questo è ciò che comporterà nei risvolti pratici. La parola «ecomafie» va molto di moda ed è utilissima da dare in pasto all'opinione pubblica, che tra l'altro è informata sulle tematiche ambientali solo attraverso i servizi di «Striscia la notizia», ma, francamente, ritengo che siano pochissimi che ne conoscono il vero significato. L'ecomafia esiste e gli ecomafiosi pure. Il fenomeno ha contorni estremamente precisi e circostanziati. Gli strumenti per contrastare il fenomeno esistono già oggi e non mi riferisco certamente a quella porcata del SISTRI che ci proponiamo di rinviare al cosiddetto milleproroghe. Certamente ci vorrebbe la volontà politica di applicarli, ma questo difficilmente sarà fatto. Perché? Perché è molto più difficile, oltre ad operare una vera repressione e uno sradicamento di tutto ciò che è "ecomafioso", operare quell'intervento culturale ed educativo che andrebbe fatto sui ragazzini a scuola, insieme all'educazione civica e all'insegnamento del diritto penale, del diritto civile, dell'educazione alla sicurezza sul lavoro, in materia di tutela dell'ambiente e, magari, anche di educazione stradale. Mi riferisco a quello che fa di un cittadino un cittadino degno di chiamarsi cittadino e non un suddito che si vede propinare e assorbe tutto quello che il Governo fa (o, meglio, più spesso non fa adeguatamente). Legislativamente sarebbe stato necessario un lavoro certosino, lungo, difficile e soprattutto onesto, da svolgersi, non sotto i riflettori, ma proprio nel buio delle stanze, segrete in questo caso, però attente. Sarebbe stato anche utile fare in modo che si operasse in maniera tale, ad esempio, da rivedere tutto il testo unico ambientale che abbiamo. In questo testo unico c'è già tanto, ma vi sono anche delle norme e delle prescrizioni in totale contrasto con quelle che stiamo inserendo in questo disegno di legge. Pertanto, dopo, nel caso di un reato, quale pena applicheremo? Quella che è prevista dal decreto legislativo n. 152 del 2006, tutt'ora vigente, o quella contenuta nel provvedimento che ci avviamo ad approvare? Diciamo anche che sarebbe stato utile riuscire a disincentivare gli ecomafiosi. Con questa norma facciamo loro il solletico. Ricordo che, una volta, per il disastro ambientale il codice Rocco precedeva l'ergastolo. Adesso a chi commette questo reato diamo quindici anni. Tutto sommato, certe pene le abbiamo ridotte. Comunque, entrando nel merito tecnico del provvedimento, mi preme sottolineare che i reati in materia... PRESIDENTE. Senatrice, dovrebbe avviarsi alla conclusione. FUCKSIA (M5S). I reati in materia ambientale già esistono e già prevedono pene severe e sanzioni pecuniarie pesantissime: arresto e reclusione fino a sei anni, confische e sospensione della condizionale subordinata al ripristino. Si vedono, ad esempio, i quadri sanzionatori delle parti 2, 3, 4, 5 e 6 del decreto legislativo n. 152 e seguenti. Peraltro, diverse fattispecie di reato sono già inserite nel decreto legislativo 8 giugno 2001, n. 231. Comprendo la necessità formale di attribuire ai reati formali un posto nel codice penale, quindi con uno specifico articolo ai sensi del quale l'imputato sia imputabile. Trovo però assolutamente necessario un coordinamento tra le norme per evitare sovrapposizioni, contrasti e duplicazioni; soprattutto, occorre evitare che per lo stesso reato vi sia un quadro sanzionatorio diverso tra codice penale e codice dell'ambiente. A proposito, ma i pm non possono leggerselo il codice dell'ambiente? Sanno leggere solo il codice penale e il codice di procedura penale? Vista la pesantezza delle sanzioni previste, trovo le definizioni dei vari reati troppo aleatorie e discrezionali. Voglio dire: se un imputato rischia di andare in galera per quindici anni (che è molto più di quanto previsto per il reato di omicidio colposo e quasi il triplo di quanto si prevede per la truffa aggravata), sarebbe opportuno che fossero definiti in modo inequivocabile gli esatti contorni della fattispecie delittuosa. Concetti come alterazione dello stato dei luoghi e compromissione dell'avifauna sono...
2015-02-11	PD	CirinnaMonica	Pensate semplicemente all'inquinamento elettromagnetico che spesso viene perseguito - in modo non efficace, finché non avremo questa legge - da tanti sindaci, dove le antenne della telefonia vengono piazzate vicino alle scuole, e penso in particolari a quelle materne o elementari. Negli anni in cui sono stata consigliera a Roma - la presidente Lanzillotta se lo ricorderà - vi erano le antenne di Monte Mario proprio su una scuola elementare, situazione che portò tanto disagio a quel quartiere.
2015-02-12	M5S	MontevecchiMichela	; una mancanza di contraddittorio nell'esclusione degli studenti in questa consultazione all'interno del tour sulla buona scuola, nonché la blindatura del Ministero dell'istruzione, con agenti in tenuta antisommossa, per bloccare gli insegnanti desiderosi solamente di depositare delle mozioni che contenevano critiche al progetto sulla buona scuola. PRESIDENTE. Concluda. MONTEVECCHI (M5S). Ecco, allora, che la mancanza di contraddittorio non sta tanto all'interno di «Presa diretta», ma sta nel Governo, che sono mesi, è dall'inizio del suo insediamento per opera di Renzi, che non ascolta le minoranze, non ascolta i cittadini e non ascolta gli operatori.
2015-02-12	M5S	MontevecchiMichela	Signora Presidente, desidero intervenire in merito ai comunicati stampa usciti in seguito alla recente trasmissione televisiva «Presa diretta», in cui il giornalista ha confezionato una puntata contenente motivi di critica al piano di riforma della scuola, che vorrebbe portare avanti il Governo Renzi, e che è stata oggetto di risposte piccate e stizzite, a nostro avviso fuori luogo. Abbiamo letto dei comunicati stampa in cui, a fronte delle condizioni desolanti che...
2015-02-12	PD	FasioloLaura	Signora Presidente, il mio intervento fa seguito all'approvazione, nella giornata di ieri, del disegno di legge sul reato di negazionismo approvato ieri. Nell'incontro di ieri, molto si è detto su ciò che la scuola dovrebbe fare per tenere viva la memoria degli eventi tragici del recente passato (certo, si può sempre fare di più), ma si è detto poco o quasi nulla su quanto la scuola realmente fa. E mi sento in dovere di segnalare l'alta attenzione che molte realtà scolastiche, supportate dal mondo dell'associazionismo ed anche dagli enti locali, prestano al Novecento ed ai tragici eventi della Shoah. Corre l'obbligo di segnalare la numerosità delle istituzioni scolastiche che hanno partecipano, in tutti questi anni, al Treno della Memoria, ad esempio. L'iniziativa, organizzata da molte scuole in collaborazione con le Province e con l'associazione Terra del Fuoco in varie Regioni italiane, si è concretizzata per un decennio in un viaggio in treno sul percorso dei convogli diretti nei campi di concentramento per ricordare e riflettere. Il treno in questo caso ha percorso emblematicamente i medesimi binari che portavano i prigionieri ai campi di lavoro e di sterminio. Un'iniziativa che ha coinvolto migliaia di studenti del nostro Paese e molte scuole nel territorio. Durante il viaggio, i ragazzi hanno acquisito un'adeguata preparazione storica, guidati da educatori ed esperti, affrontando i temi della deportazione, della propaganda e delle leggi razziali, con il supporto di immagini e documenti dell'epoca, con contatti con gli ultimi testimoni. Ho avuto modo di seguire questa ed altre iniziative simili molto lodevoli come dirigente scolastico. Anche attualmente il progetto Memobus, da alcuni anni anche alternativo al Treno della Memoria, propone una visita in bus a Cracovia e ai campi di concentramento di Auschwitz e Birkenau, un'esperienza che prevede lezioni interattive e soprattutto contatti con il ghetto di Cracovia, il quartiere ebraico e il museo Schindler e il ricordo dei tanti piccoli Schindler rimasti senza nome. Un progetto educativo rivolto agli studenti delle scuole superiori che fa rimanere veramente viva la memoria. La mia è una considerazione su queste esperienze, che hanno consentito e consentono agli studenti di confrontarsi direttamente con gli spazi che furono al centro di eventi che ormai possono apparire lontani e incomprensibili, se non addirittura inimmaginabili. Un confronto con gli ultimi testimoni diretti per comprendere, oltre ai fatti, anche le emozioni e le paure. Ma oltre al treno della memoria e alla memoria della Shoah, è importante quanto è successo l'altro ieri a Montecitorio, quando il presidente Mattarella ha premiato le scuole che stanno facendo luce e che hanno promosso iniziative sulle foibe, fino a qualche anno fa negate. Tutto il nostro vivo apprezzamento, quindi, va agli insegnanti che in ciò si adoperano.
2015-02-19	M5S	NugnesPaola	Signora Presidente, siamo alla trentaquattresima apposizione della questione di fiducia; anzi, se ieri la ministra Boschi la stava chiedendo alla Camera, probabilmente siamo alla trentacinquesima. È difficile tenere il conto, perché il vero record di Matteo Renzi sta proprio in questo, nel porre le questioni di fiducia. Io mi sono già trovata a parlare sulla questione di fiducia e non poteva essere diversamente, visto che in un anno ci siamo trovati ad averne tre al mese, quindi per rotazione deve capitare a più di uno per volta. Si tratta sicuramente, come già ho avuto modo di dire, di un atto forte di debolezza del Governo. Noi ci siamo anche stancati di ripetere queste affermazioni, ma lo stancarsi significa deporre le armi. Siamo stanchi di ripetere, ma farlo è importante: occorre cioè ripetere al governo Renzi che la sua riforma costituzionale non è ancora passata e che ci vorrà tempo affinché passi, perché fortunatamente siamo costretti a un referendum, data la risicata maggioranza che ha avuto alla Camera. Pertanto, il Parlamento di Renzi non è quello in carica, non è ancora questo Parlamento, che avrebbe il dovere e il diritto di discutere i provvedimenti governativi qui in Aula, eppure non ho più memoria di un decreto-legge discusso in Aula. Vorrei anche aggiungere che la Costituzione non prevede la questione di fiducia; anzi, questo ricatto che il Governo pone alla sua maggioranza ogniqualvolta provvede a emanare un decreto-legge è qualcosa di anomalo, di eccezionale, che è diventato una norma. Al contrario, all'articolo 94, quarto comma, la Costituzione prevede che anche se le Camere, una o entrambe, votassero contro un provvedimento del Governo, ciò non comporterebbe le sue dimissioni. Quindi, non c'è assolutamente alcun obbligo: eppure nella storia repubblicana non è mai successo che un Governo cadesse su una questione di fiducia. I Governi deboli, incerti, insicuri, fanno forza su questo atto di ricatto e sanno di poterla avere sempre vinta. Sappiamo che un Governo, che pure abbiamo contrastato molto per l'ingerenza del Presidente del Consiglio, come il quarto Governo Berlusconi, ha chiesto soltanto 53 voti di fiducia, con una media di 1,2 al mese, mentre il Governo Renzi è oltre tre voti di fiducia al mese. Per cosa poi? Per approvare questo teatrino. Ne abbiamo visto di teatrini, anche in chiusura dei lavori della Commissione. Il teatrino ultimo è stato sull'emendamento, che tutti avremmo votato, sul potenziamento dell'ARPA Puglia. In quella occasione c'è stato un vero teatrino della maggioranza e quell'importante emendamento è stato ritirato un minuto prima che arrivasse la relazione; non è possibile che la maggioranza e i relatori non fossero coscienti che quella relazione era pronta e stava arrivando. Abbiamo quindi assistito al teatro, al Ministro che entrava portando la buona novella mentre i relatori avevano già ritirato l'emendamento. Il Governo in quella sede si era assunto l'impegno informale di inserirlo, per sua iniziativa, nel maxiemendamento, ma così non è stato. Questo teatrino è un grande inganno, perché l'ILVA sta morendo. È un'equazione impossibile tenere in piedi un'azienda i cui vertici sono sotto processo insieme ai vertici degli enti territoriali per associazione a delinquere e disastro ambientale. Si tratta di un'azienda che inquina, che perde 30 milioni al mese, che viene abbandonata dai clienti perché produce acciaio scadente, che ha tre miliardi di debiti e per la quale occorrono tre miliardi ulteriori per la messa in rifunzionalizzazione: ci vogliono 300 milioni per le coperture delle perdite future, 500 milioni per la ricostituzione delle scorte, 300 milioni per le manutenzioni urgenti, ancora 200 milioni per l'altoforno 5 e circa due miliardi per l'adeguamento all'Autorizzazione integrale ambientale. Questi sono i conti. Si parla anche di bonifica in questo decreto-legge, una bonifica di cui si era già parlato tre anni fa, per la quale già erano stati stanziati 110 milioni. Finalmente ci accingiamo ad usarne due di quei 110 milioni, ossia si provvede adesso a bonificare, forse, lo 0,1 per cento del territorio che dovrebbe essere bonificato. Sarebbe necessario sostituire due miliardi di metri cubi di terreno superficiale, perché l'inquinamento intorno a questo impianto ha un raggio di 20 chilometri, e c'è divieto di pascolo, di passeggiare, di giocare a pallone, di uscire fuori nell'area della scuola.
2015-02-24	PD	DeBiasiEmiliaGrazia	Signora Presidente, poiché non è certo un argomento lieto quello che intendo affrontare, chiedo ai colleghi ed alle colleghe un attimo di attenzione. È scomparso domenica, all'età di ottantadue anni, il maestro Luca Ronconi, un gigante della cultura, vorrei dire non solo del nostro Paese, ma mondiale. È scomparso: era malato da tempo, e, come sempre, ci si aggrava e si muore nei modi anche più stupidi. La scomparsa di Ronconi lascia un vuoto davvero incolmabile nel teatro del nostro Paese. Era un uomo di una cultura straordinaria, gentile, profondo, ironico e rigoroso. È stato un grande innovatore: voglio ricordare che ha lavorato a Roma, dove si è formato, a Torino, a Spoleto, per il Rossini Opera Festival di Pesaro ed in tantissimi luoghi. Gli ultimi anni della sua vita li ha passati a Milano, al Piccolo Teatro Grassi, prendendo l'eredità di Giorgio Strehler, altro grandissimo del nostro teatro. Voglio innanzitutto associarmi al cordoglio - e spero di poter parlare a nome di tutta l'Aula - espresso agli amici del Piccolo Teatro e della Scuola del Piccolo Teatro, che Luca Ronconi ha così amato ed allevato con tanta serenità e fermezza, convinto - com'era - che il teatro fosse una crescita umana, in quanto capacità di riconoscere l'altro da sé. Sono celeberrime le sue messe in scena e le sue regie talmente innovative da sconvolgere l'idea stessa di teatro. Voglio solo ricordare l'«Orlando furioso» della fine degli anni Sessanta, uno spettacolo fatto in contemporanea: in diversi luoghi della stessa sede si svolgevano le diverse scene. Non era mai successo. Vorrei anche ricordare quell'«Infinities» rappresentato all'interno della Bovisa di Milano, in un'area dismessa, che ci parlava così bene del rapporto tra la scienza, l'arte e la vita delle persone; questi infiniti infiniti che richiamavano all'idea di eternità, a quella stessa eternità che Luca Ronconi ha sempre trovato nei testi rappresentati anche nella classicità, tant'è vero che sosteneva che fosse impossibile attualizzare le tragedie greche perché attualizzarle avrebbe significato diminuire la nostra contemporaneità. Voglio citare anche le sue macchine straordinarie, pensiamo alla «Lolita» di Nabokov e a «La vita è sogno» e i sogni sono sogni, un altro spettacolo davvero di straordinaria rottura e al «Prometeo», con la nascita della tecnica. Pensate a quanto ci parlano davvero della quotidianità, a tutti noi e ai nostri sentimenti e alla nostra vita. Infine, c'è il suo ultimo lavoro, l'incredibile «Lehman Trilogy», che dalla guerra di secessione racconta la storia della famiglia Lehman fino alla crisi globale, a quella crisi in cui tutto il mondo è stato immerso. Mi è capitato molte volte di parlargli, di conoscerlo (sono quei bei privilegi che non si dimenticano nella vita). Mi è capitato di essere invitata a una delle prove di «Santa Giovanna dei macelli»: è stata un'emozione fortissima per la fermezza, la dolcezza e la capacità di trasformare le parole in un'empatia tra il pubblico e gli attori davvero unica. Termino questo breve e impreciso ricordo che mi pareva giusto fare per tempo. Abbiamo detto che si trattava di un grande innovatore. Ha anche importato e rappresentato in Italia autori assolutamente sconosciuti. Voglio pensare...
2015-02-25	M5S	MoroneseVilma	Signora Presidente, ieri, suonata la campanella alla scuola «Alcide De Gasperi» di Castello di Cisterna in provincia di Napoli, ad aspettare i bambini c'erano anche i killer della camorra. Sono stati esplosi tre colpi di pistola, uno di questi ha colpito un pregiudicato che attendeva il figlio. Il giorno prima, quindi il 23 febbraio, c'è stata un'altra sparatoria a Napoli, nel quartiere di Forcella, a 100 metri da un asilo: sei colpi di pistola, ferito un uomo. L'asilo si chiama «Annalisa Durante», in memoria della quattordicenne vittima innocente di una sparatoria tra clan nel settembre del 2004. Questi episodi, Presidente, ci fanno tornare alla mente anche il dicembre 2012, quando un altro pregiudicato fu inseguito e ucciso dentro il cortile della scuola media «Eugenio Montale» di Scampia. Oggi siamo evidentemente di fronte ad un crescendo di episodi criminali nel napoletano, leggiamo in modo chiaro il segnale di come l'aggravarsi delle condizioni sociali dovute anche alla crisi economica degli ultimi anni e il conseguente incremento incontrollato del tasso di disoccupazione, soprattutto giovanile, rischiano di spalancare le porte al reclutamento di forze nuove da parte della criminalità organizzata. Crediamo, signor Presidente, che si tratti di un segnale chiaro. Abbiamo bisogno urgente di politiche occupazionali serie e reali, la storia ci insegna che bisogna arginare la capacità della camorra di penetrare le zone abbandonate dallo Stato. Urgenza che con le elezioni regionali alle porte chiama tutti noi ad operare scelte rapide, anche nell'ambito del contrasto al fenomeno del voto di scambio, business di cui purtroppo la camorra fa una sua arma vincente, sfruttando proprio quella zona grigia in cui confluiscono le vittime della disoccupazione. Alla luce di queste considerazioni, quindi, riteniamo opportuno che questo Parlamento si attivi in tempi rapidi per portare a termine l'approvazione della nostra proposta di legge sull'istituzione del reddito di cittadinanza attualmente in discussione nella Commissione lavoro del Senato, strumento che fin da subito potrebbe offrire alle famiglie in difficoltà la possibilità di sottrarsi al condizionamento della politica collusa e al vile ricatto della criminalità.
2015-02-25	PD	PagliariGiorgio	Signora Presidente, ho chiesto la parola perché vorrei sottolineare all'Assemblea che, avendo fatto una richiesta di accesso agli atti sui concorsi per l'ammissione alla scuola di specializzazione in medicina, dopo avere presentato un'interrogazione, mi sono sentito rispondere dal direttore generale del Ministero dell'istruzione, dell'università e della ricerca, in una lettera senza data, senza protocollo e, per quel che conta, senza saluti, che non ho interesse all'accesso agli atti e che, a differenza dei consiglieri comunali, non ho questo titolo come parlamentare perché non c'è una legge che dia ai parlamentari il diritto di accesso agli atti. Ora, io credo che questa sia una questione molto grave.
2015-02-26	PD	LoMoroDoris	La sentenza della Corte costituzionale n. 22 del 2012 ha evidenziato che tale articolo, pur non avendo rango costituzionale, costituisce esplicitazione della ratio implicita nel secondo comma dell'articolo 77 della Costituzione, il quale impone il collegamento dell'intero decreto-legge al caso straordinario di necessità ed urgenza. Nella medesima sentenza - è bene sottolinearlo - è altresì valutata coerente con i presupposti per l'emanazione di decreti-legge un'urgente necessità del provvedere che riguarda una pluralità di norme accomunate dall'intento di fronteggiare situazioni straordinarie, complesse e variegate che richiedono interventi oggettivamente eterogenei, afferenti quindi a materie diverse, ma indirizzati all'unico scopo di approntare rimedi urgenti a situazioni straordinarie venutesi a determinare. Inoltre, ricordo che ai sensi della stessa sentenza n. 22 del 2012, i cosiddetti decreti mille proroghe, e qui siamo in presenza di un decreto di questo genere, sebbene attengano ad ambiti materiali diversi ed eterogenei, debbono ubbidire alla ratio unitaria ed intervenire con urgenza sulla scadenza di termini il cui decorso sarebbe dannoso per interessi ritenuti rilevanti dal Governo e dal Parlamento, od incidere su situazioni esistenti, pur attinenti ad oggetti e materie diversi, che richiedono interventi regolatori di natura temporale. Il decreto-legge in esame, in scadenza il prossimo primo marzo, è stato esaminato dalle Commissioni riunite affari costituzionali e bilancio che hanno concluso i loro lavori nella seduta pomeridiana di ieri. In ragione dell'imminente scadenza dei termini costituzionalmente previsti per la conversione in legge, non è stato possibile apportare modificazioni al testo così come ci è pervenuto dalla Camera dei deputati, dove è rimasto per gran parte del termine utile per la conversione, di 60 giorni. Il Governo, durante l'esame in sede referente, ha però manifestato ampia disponibilità ad accogliere (ed ha accolto) in Commissione molti ordini del giorno presentati da senatori di diversi Gruppo parlamentari, soprattutto di opposizione. Passando al contenuto, si tratta di un provvedimento composto da 15 articoli, ai quali, nel corso dell'esame presso la Camera dei deputati, ne sono stati aggiunti cinque nuovi: esso dispone la proroga di termini relativi ad una pluralità di materie. Nell'ambito dei temi di competenza della Commissione affari costituzionali (ed anche le premesse precedenti attenevano ovviamente ad argomentazioni tipiche della Commissione affari costituzionali) segnalo l'articolo 1, recante proroga di termini in materia di pubblica amministrazione, in particolare i commi 1 e 2, che prorogano al 31 dicembre 2015 il termine per procedere all'assunzione di personale a tempo indeterminato in specifiche amministrazioni pubbliche in relazione alle cessazioni verificatesi negli anni dal 2009 al 2013. I commi 3 e 4 prorogano di un anno le autorizzazioni alle assunzioni per gli anni 2013 e 2014 adottate, per il comparto sicurezza-difesa e per il Corpo nazionale dei vigili del fuoco, in deroga alle percentuali del turnover indicate dalla legislazione vigente. Ai sensi del comma 5, le risorse per le assunzioni prorogate per le quali non sia stata presentata, entro la data di entrata in vigore del decreto-legge in esame, apposita richiesta alle amministrazioni competenti, saranno utilizzate per la mobilità del personale delle Province, a seguito della legge n. 56 del 2013. Il successivo comma 6 dispone che le Province, per comprovate necessità, possano prorogare i contratti di lavoro a tempo determinato fino alla fine del 2015. In questi ultimi due commi si tratta di normativa che è utile per consentire alle Province di affrontare questa fase di transizione. Al comma 7, sono prorogati al 31 dicembre 2015 i contratti di lavoro a tempo determinato, con scadenza entro il 31 marzo 2015, stipulati dalla Agenzia italiana del farmaco (AIFA) per l'attribuzione di funzioni dirigenziali. Il comma 8 proroga di un anno il termine per il completamento delle procedure concorsuali indette dall'Agenzia delle dogane e dei monopoli e dall'Agenzia delle entrate per il reclutamento di dirigenti di seconda fascia. Con i commi 8- bis e 8- ter, introdotti dalla Camera dei deputati, è estesa, dal 2015 al 2020, l'efficacia temporale di alcune norme di contenimento della spesa delle agenzie fiscali, previste dal decreto-legge n. 78 del 2010. Il comma 9 consente al Ministero dei beni e delle attività culturali e del turismo di effettuare, nel 2015, assunzioni in deroga al blocco previsto dal decreto-legge n. 95 del 2012, limitatamente ai profili professionali specialistici. Il comma 10 riguarda il personale del Corpo nazionale dei vigili del fuoco, collocato in posizione di comando o fuori ruolo presso gli organi costituzionali, presso gli uffici di diretta collaborazione dei Ministri nonché presso la Presidenza del Consiglio dei ministri. È prorogata, in particolare, la previsione che la spesa per tale personale resti a carico delle amministrazioni di appartenenza. Nel corso dell'esame alla Camera dei deputati è stato aggiunto il comma 10- bis, che proroga al 31 dicembre 2015 il termine entro il quale entrano in vigore le nuove norme in materia di progressione di carriera del personale direttivo del Corpo nazionale dei vigili del fuoco, nonché i commi 11- bis e 11- ter. Il primo prevede che, nelle more del trasferimento alla regione Lombardia e alle Province autonome di Trento e di Bolzano delle funzioni statali relative alla guida del Parco nazionale dello Stelvio, il termine dei mandati del presidente e del direttore del Parco sia prorogato dal 17 febbraio 2015 al 31 maggio dello stesso anno. Il comma 11- ter, a sua volta, proroga al 30 giugno 2015 l'incarico di commissario liquidatore del Fondo gestione istituti contrattuali lavoratori portuali, in liquidazione coatta amministrativa. Il comma 12 affronta il tema dei cosiddetti precari della giustizia, tema molto avvertito e riguardante migliaia di persone, posticipando al 30 aprile 2015, la data di conclusione dei periodi di perfezionamento concessi a coloro che avevano già completato un tirocinio formativo presso gli uffici giudiziari. Il termine inizialmente previsto era al 28 febbraio ma molto opportunamente la Camera lo ha fatto slittare al 30 aprile. La disposizione recata dal comma 12- bis - introdotto sempre dalla Camera dei deputati - prevede che le Regioni possano procedere alla proroga dei contratti a tempo determinato fino alla conclusione delle relative procedure di stabilizzazione. Il nuovo comma 12- ter proroga al 31 dicembre 2015 le disposizioni che consentono alle Regioni di avvalersi di personale, attraverso la proroga o la stipula di nuovi contratti, al fine di assicurare, con carattere di continuità, il regolare svolgimento delle attività afferenti al Servizio nazionale di protezione civile. Il comma 12- quater, anch'esso inserito dalla Camera dei deputati, proroga di sessanta giorni, per l'anno 2015, i termini relativi al procedimento di controllo dei rendiconti dei partiti politici. In secondo luogo, proroga al 31 gennaio 2015 il termine per la presentazione da parte dei partiti delle richieste di accesso alle agevolazioni fiscali. Si entra nel merito, dunque, della normativa introdotta con la nuova legge che ha eliminato il finanziamento pubblico dei partiti. L'articolo 2 del decreto-legge interviene su termini in materia di giustizia amministrativa. In particolare, è posticipato al 28 febbraio 2015 il termine entro il quale il Governo deve presentare al Parlamento una relazione sull'organizzazione dei TAR e un conseguente piano di riorganizzazione che individui, eventualmente, anche sedi da sopprimere - si è tentata la soppressione in altri momenti e oggi si tratta di individuare le sedi da sopprimere - ed è prorogata al 1° luglio 2015 l'obbligatorietà di sottoscrizione con firma digitale di tutti gli atti e i provvedimenti del giudice, dei suoi ausiliari, del personale degli uffici giudiziari e delle parti. Il nuovo comma 1- bis, sempre in materia di giustizia amministrativa, riapre fino al 30 luglio 2015 i termini della procedura che consente agli enti locali di richiedere al Ministero della giustizia il ripristino dell'ufficio del giudice di pace, del quale peraltro a regime è prevista la soppressione. L'articolo 2- bis, inserito dalla Camera, prevede, per il 2015, un incremento della misura del trattamento di integrazione salariale relativo ai contratti di solidarietà cosiddetti difensivi (accordi, stipulati tra il datore di lavoro e le rappresentanze sindacali, volti a evitare la riduzione del personale). L'articolo 2- ter, anch'esso introdotto nel corso dell'esame presso l'altro ramo del Parlamento, proroga di due anni la disciplina transitoria per l'esame di abilitazione all'esercizio della professione forense: anche questa è una proroga molto attesa dalla enorme platea degli aspiranti avvocati. L'articolo 4, al comma 1, proroga per l'anno 2015 l'applicazione delle procedure previste dal decreto-legge n. 314 del 2004, concernenti la disciplina per lo scioglimento dei Consigli degli enti locali per mancata approvazione del bilancio di previsione nei termini previsti e l'attribuzione al Prefetto dei relativi poteri sostitutivi. Il comma 2 reca una nuova proroga del termine fissato per l'adeguamento alla normativa antincendio delle strutture ricettive turistico-alberghiere con oltre 25 posti letto. Il comma 3 proroga di un anno il termine per l'utilizzo delle risorse disponibili sulle contabilità speciali intestate alle tre Province di Monza e della Brianza, di Fermo e di Barletta-Andria-Trani. Il comma 4 proroga al 30 giugno 2015 il termine entro il quale è ammesso l'impiego di guardie giurate a bordo delle navi mercantili battenti bandiera italiana che transitino in acque internazionali, a difesa delle stesse da atti di pirateria, ancorché non abbiano frequentato i previsti corsi tecnico-pratici previsti dalla legge. Il comma 5 dispone che le Province che alla data del 31 dicembre 2014 non abbiano ancora approvato il bilancio di previsione 2014 debbano provvedere entro il termine del 28 febbraio 2015. Come si vede, si tratta di termini che non sempre riguardano l'attività statale o governativa, ma spesso enti territoriali e soggetti del territorio. Il comma 5- bis, introdotto dalla Camera dei deputati, reca alcune disposizioni relative alla ricognizione e al riparto del fondo sperimentale di riequilibrio e alla determinazione dei trasferimenti erariali non fiscalizzati per l'anno 2015, da corrispondere alle Province appartenenti alla Regione Sicilia e alla Regione Sardegna. Il nuovo comma 5- ter provvede al riparto tra le Province e le Città metropolitane delle riduzioni di spesa corrente richieste a tali enti in attuazione delle disposizioni di contenimento della spesa pubblica previste dalla legge di stabilità per il 2015. Il comma 5- quater interviene sulla disciplina, prevista dalla legge di stabilità 2014, per gli enti locali che si trovano in difficoltà finanziarie suscettibili di provocarne il dissesto, consentendo, in determinati casi, di riproporre la procedura di riequilibrio finanziario pluriennale prevista dal testo unico degli enti locali. È vero che si interviene su una normativa recente sulla legge di stabilità, ma in realtà l'obiettivo è quello di non lasciare fuori dai benefici della normativa che siamo arrivati ad approvare comunità che rimarrebbero penalizzate magari anche per responsabilità di amministratori. Il comma 6 dispone la proroga del piano di impiego operativo di un contingente massimo di 3.000 unità di personale appartenente alle Forze armate, per il controllo del territorio, anche in relazione alle straordinarie esigenze di sicurezza connesse alla realizzazione dell'Expo Milano 2015. Il nuovo comma 6- bis proroga al 31 dicembre 2015 i termini entro i quali diventa obbligatoria la gestione in forma associata delle funzioni fondamentali dei piccoli Comuni, proroga fortemente richiesta dagli enti territoriali che stanno incontrando difficoltà a concordare la forma associata dei servizi. Il comma 6- ter proroga di sei mesi il termine di entrata in vigore delle disposizioni che consentono anche ai cittadini di Stati non appartenenti all'Unione europea, purché regolarmente soggiornanti in Italia, di utilizzare dichiarazioni sostitutive, limitatamente agli stati, alle qualità personali e ai fatti certificabili o attestabili da parte di soggetti pubblici italiani. Gli articoli 5 e 6 del decreto-legge recano proroghe di termini, rispettivamente in materia di beni culturali e di istruzione. In particolare, l'articolo 5, come modificato dalla Camera dei deputati, proroga al 30 settembre 2015 il termine, previsto dal decreto-legge destinazione Italia, che i Comuni devono rispettare per ottenere il finanziamento dei progetti per l'attrattività turistica, anche in vista dell'Expo 2015. Inoltre, proroga al 31 dicembre 2017 le attività della Fondazione di studi universitari e di perfezionamento sul turismo, estendendole al settore dei beni e delle attività culturali. Prevede, infine, l'adozione del nuovo statuto della Fondazione, che assume la denominazione di «Scuola dei beni e delle attività culturali e del turismo». L'articolo 6 dispone la proroga del termine per le elezioni del Consiglio superiore della pubblica istruzione, organo che doveva succedere al Consiglio nazionale della pubblica istruzione, nonché il differimento del termine entro il quale sono da considerarsi non dovuti i pareri dell'organo collegiale consultivo nazionale della scuola. Il comma 3 consente agli studenti iscritti nell'anno accademico 2014-2015 presso le Istituzioni di alta formazione artistica, musicale e coreutica di fruire di determinati premi ed estende agli anni accademici 2014-2015 e 2015-2016 la possibilità di attingere alle graduatorie nazionali a esaurimento per l'attribuzione degli incarichi di insegnamento nelle istituzioni AFAM. Al comma 4 è prorogato ulteriormente il termine per l'affidamento dei lavori di riqualificazione e messa in sicurezza degli istituti scolastici statali (per il nostro Governo è una priorità), nonché quello per l'affidamento dei medesimi lavori nelle Regioni nelle quali sono intervenuti provvedimenti di sospensione delle procedure, a seguito di contenzioso. Il comma 5- bis posticipa al 31 dicembre 2015 il termine di durata dei poteri derogatori attribuiti ai sindaci e ai presidenti delle Province, che operano in qualità di commissari governativi, per l'attuazione degli interventi di riqualificazione e messa in sicurezza delle istituzioni scolastiche statali. Il comma 6 proroga al 31 marzo 2015 il termine per l'indizione del primo corso-concorso nazionale per il reclutamento di dirigenti scolastici, previsto per le esigenze di copertura di posti vacanti nelle Regioni nelle quali sia esaurita la graduatoria del concorso del 2011. I nuovi commi 6- bis e 6- ter recano disposizioni in materia di collaboratori scolastici, prevedendo la proroga al 31 dicembre 2015 dei rapporti convenzionali in essere attivati dall'ufficio scolastico provinciale di Palermo, e l'attivazione di un tavolo di confronto fra le amministrazioni interessate, gli enti locali e le organizzazioni rappresentative dei lavoratori per individuare soluzioni normative o amministrative ai problemi occupazionali connessi. L'articolo 7, ultimo a cui faccio riferimento, reca proroghe di termini in materia sanitaria. In particolare, il comma 1 proroga al 30 giugno 2015 il termine di decorrenza dell'applicazione dei requisiti minimi organizzativi, strutturali e tecnologici dei servizi trasfusionali e delle unità di raccolta del sangue e degli emocomponenti, posti dall'accordo sancito il 16 dicembre 2010 dalla Conferenza Stato-Regioni; tuttavia, nonostante il tempo trascorso, non si è riusciti a raggiungere l'obiettivo. Il comma 2 e il nuovo comma 2- bis modificano la disciplina sulla riorganizzazione dell'associazione della Croce rossa italiana. Le novelle propongono il differimento al 1° gennaio 2016 del trasferimento di funzioni dall'attuale associazione, di diritto pubblico, alla nuova associazione, prevista dal decreto legislativo n. 178 del 2012 come associazione di diritto privato. Specificano anche che, nella costituzione del contingente di personale in servizio attivo del Corpo militare si applichi una riserva di posti in favore del personale in servizio alla data del 31 dicembre 2014. Inoltre, prevedono che le norme straordinarie di cui all'articolo 1 della legge n. 190 del 2014, sulle procedure di mobilità inerenti al personale delle città metropolitane e delle Province, si applichino anche per il personale della Croce rossa italiana. Con questo ho concluso la relazione riferita agli articoli di competenza della 1ᵃ Commissione. PRESIDENTE. Ha facoltà di parlare la relatrice, senatrice Chiavaroli.
2015-03-12	LN	CentinaioGianMarco	Signora Ministra, dal primo annuncio trionfale del Presidente del Consiglio circa l'assunzione di tutti i precari della scuola, già 30.000 stabilizzazioni di insegnanti si sono perse per strada e nessuna certezza esiste oggi sulle altre 120.000 che sono state promesse, con tempi tecnici in scadenza che sicuramente impediranno l'immissione in ruolo dei professori per il prossimo anno scolastico. All'indomani dell'ennesimo rinvio dei provvedimenti sulla scuola, di chiaro c'è solo che gli annunci continuano ad essere puntualmente smentiti dai fatti. Speriamo che oggi pomeriggio qualcosa cambi. Secondo il Capo del Governo, per rispettare quanto promesso sui docenti, non servono decreti e ci sarebbero le condizioni per legiferare in tempo utile a meno che - a suo dire - l'ostruzionismo delle opposizioni non blocchi tutto: è sempre colpa degli altri! Il Premier dovrebbe prendere atto, una volta per tutte, che manca la garanzia delle coperture finanziarie dei suoi desiderata e comunicarlo agli italiani, anziché scaricare la responsabilità di eventuali flop sugli avversari politici. Chiediamo quindi di sapere se il Governo abbia definitivamente scartato la via del decreto-legge, l'unica percorribile per assicurare le assunzioni dei docenti prima dell'inizio del prossimo anno scolastico. Visto che è una delle poche volte in cui lo strumento della decretazione d'urgenza sarebbe stato necessario e urgente, questa volta il Governo vuole escluderlo. Inoltre, poiché è reale il rischio che migliaia di insegnanti precari, pur bravi, perdano la cattedra in seguito al decreto della buona scuola, chiediamo di sapere se nel testo governativo si terrà conto anche dei precari non inseriti nelle graduatorie ad esaurimento, che hanno maturato un'elevata formazione e un'esperienza sul campo, che in alcuni casi arriva a dieci anni di insegnamento.
2015-03-12	M5S	BlundoRosettaEnza	Signor Ministro, l'assunzione dei circa 150.000 precari è stata più volte proclamata dal Governo Renzi assicurando sempre le coperture finanziarie. Nelle ultime settimane, però, abbiamo letto sui giornali cifre discordanti, senza che sia stata fatta chiarezza sulle effettive disponibilità economiche messe in campo dal Governo per la stabilizzazione dei precari del comparto scuola, generando molte preoccupazioni tra i lavoratori. La verità, signor Ministro, è che siete obbligati ad occuparvi dei precari perché lo ha imposto la Corte di giustizia europea, ed è l'unica tematica urgente da affrontare. Vorrei che oggi lei facesse finalmente chiarezza sulle risorse che intendete destinare all'assunzione dei precari della scuola, troppe volte illusi e disillusi. Le ricordo che alcuni di essi prestano servizio da 10 anni e in alcuni casi anche da più tempo. In merito a questi ultimi e alla risposta data ieri dalla ministra Boschi al question time della Camera, vorrei capire come si intendono riconoscere i diritti di queste persone. Vorrei sapere, inoltre, come il Governo intenda comportarsi riguardo le classi di concorso esaurite e soprattutto quali misure saranno adottate per quelle classi che, a seguito della soppressione di importanti materie d'insegnamento come scienza delle finanze e diritto, non hanno più la possibilità di veder riconosciuta la loro specificità e professionalità. All'interno di questa frammentazione del precariato mi preme sapere quando e come verrà risolta l'assenza di una classe specifica di concorso per gli insegnanti dei licei musicali, nonché la situazione della classe A077, ovvero i docenti di strumento musicale. Questo è un gap che bisogna colmare e che va ad aggiungersi a quello subito dagli oltre 2.000 precari dell'Alta formazione artistica e musicale i quali, con la mancata parificazione ai docenti universitari, non hanno una collocazione chiara, e sulla cui situazione l'assenza di una specifica classe di concorso per il liceo musicale incide ulteriormente. Come intende intervenire?
2015-03-12	M5S	MontevecchiMichela	Signor Ministro, in merito ai test di ingresso alla facoltà di medicina, nell'arco dei mesi si è assistito a un cambio di verso ripetuto nel tempo. Inizialmente, infatti, ricordo che lei, signor Ministro, aveva ipotizzato di introdurre in Italia un sistema che si ispirasse al modello francese; vi è stata poi una levata di scudi e lei è tornata sui suoi passi e ha detto, in un'audizione alla Camera dei deputati, presso la Commissione permanente di competenza, che «il mantenimento dell'accesso programmato è un punto fermo del percorso per diventare medici. Cancellarlo sarebbe un salto indietro nel passato, deleterio per il sistema sanitario italiano che è uno dei migliori al mondo». Le chiedo, innanzitutto, se conferma quanto ha detto, perché credo che la qualità di un sistema sanitario e di un percorso di studi non siano unicamente riferibili al numero chiuso nell'accesso al corso di studi stesso; le chiedo, inoltre, se sia ipotizzabile, in un futuro, iniziare a ragionare su un modello di tipo francese. Vorrei poi chiederle in merito all'altro pasticciaccio, quello del test di ingresso alla scuola di specializzazione in medicina, cosa intenda fare il Ministero. Nel frattempo, infatti, dalla data del 3 novembre 2014, quando lei disse - testuali parole - che «le prove non dovranno essere ripetute, abbiamo trovato una soluzione», sono partiti ricorsi su ricorsi: le aule delle scuole di specializzazione si sono ingrossate perché è cresciuto il numero di studenti e così anche le corsie (chiaramente, infatti, anche se la situazione, era in parte aspettata, non si era preparati). Vorrei sapere come il Ministro intenda procedere anche su questo punto; in realtà, infatti, non c'è una grande chiarezza di intenti. Vorrei sapere, infine, come si procederà in merito ai test di ammissione alla facoltà di medicina: si è tornati infatti alla data della prima decade di settembre, non ci sarà un nuovo test, ma qualche ragguaglio e informazione ulteriore non guasterebbero.
2015-03-12	PD	FasioloLaura	Signor Presidente, il mio intervento è legato all'accesso degli studenti alle facoltà a numero chiuso, con particolare riguardo a quella di medicina. Signora Ministra, la ringrazio anzitutto per essere qui, a poco tempo da un Consiglio dei ministri molto impegnativo, che disegnerà la buona scuola. Vorrei richiamare la sua attenzione su un problema legato all'università, che molti studenti stanno ponendo, relativo alle prove di accesso ad alcune facoltà a numero chiuso. A mio parere, l'attuale sistema di selezione attraverso i test alle facoltà universitarie, in particolare i discussi test di medicina, con i ricorsi che ne sono derivati, i ripescaggi, nonché una sanatoria generalizzata, è foriero di problematiche in merito sia alle tempistiche (intendo le tempistiche di selezione) sia ai contenuti delle prove. Certa è una cosa: il nodo centrale sta nell'attuale sistema di selezione. Particolarmente per quanto attiene alla facoltà di medicina, pare poco premiata la meritocrazia, l'attitudine dello studente (in quanto un singolo test in poche ore difficilmente può stabilirne la preparazione effettiva) e tantomeno la predisposizione ad una futura e così impegnativa professione. Per il modo in cui sono attualmente strutturati, i test tendono a favorire coloro che hanno ricevuto una formazione scolastica prettamente scientifica o chi dispone di maggiore tempo ed opportunità di approfondimento degli argomenti probabili oggetto dei test, trovandosi perciò lo studente avvantaggiato spesso per maggiore addestramento, non sempre per maggiore attitudine. Le chiedo perciò, ministro Giannini, se e come intenda riconsiderare il metodo di ammissione, valutando altre ipotesi più efficaci, come ad esempio una preselezione con un maggior numero di ammessi a livello iniziale, per poi a conclusione del primo anno di corso procedere ad un'ulteriore valutazione sulla base del profitto e delle attitudini riscontrate. Innovazioni anche queste, Ministro, che sarebbe proficuo introdurre a seguito della manifesta inadeguatezza del sistema attuale.
2015-03-12	PD	FerraraElena	Ringrazio il Ministro per averci illustrato un provvedimento che deve essere ancora approvato, ma le cui linee vanno precisate già da oggi in modo opportuno, perché quello che si è detto è davvero tanto e spesso improprio rispetto alle scelte che il Governo e il Ministero hanno fatto. Vorrei sottolineare come, di fatto, nel rapporto con la scuola si assiste alla ripresa di un'auspicata e importante autonomia scolastica sui territori, considerando però, anche, che il Ministero non arretra sull'importanza di dare delle direttive. Questo perché dobbiamo assolutamente garantire comunque degli standard, dei livelli essenziali di formazione ai nostri studenti, proprio lavorando insieme in questo tessuto e radicandoci nel tessuto dei nostri territori dove edilizia scolastica, laboratori, formazione degli insegnanti e intreccio con il terzo settore diventano fondamentali. Quando parlo di accordo con il MIBACT, penso anche che si possano ipotizzare delle detrazioni fiscali per le famiglie che, per esempio, utilizzano strutture del terzo settore, che sono molto utili perché la loro attività si compenetra con la formazione messa a disposizione dalle istituzioni pubbliche.
2015-03-12	PD	FerraraElena	Signora Ministra, come lei ben sa essendo senatrice, stiamo dedicando un'attenzione vera ai diritti dei minori, con provvedimenti quali quello sull'affido e l'adozione, votato ieri all'unanimità, o quello approvato in 1ᵃ Commissione, sempre all'unanimità, sulle disposizioni a tutela dei minori per la prevenzione e il contrasto del cyberbullismo, un tema sul quale lei, signora Ministro, si è impegnata. Occorre prevenire e contrastare il disagio giovanile, la dispersione scolastica, creare cittadini più consapevoli. La riforma della buona scuola mette al centro lo studente e i suoi bisogni di apprendimento, consapevole della necessità di innalzare il livello generale delle competenze e tra queste quelle creative e relazionali. L'esperienza artistica acquista valore non solo per armonizzare il mondo della formazione con quello della produzione culturale, ma anche per formare cittadini migliori. Ce lo chiedono le famiglie, i bambini e gli adolescenti. La musica, il teatro e la danza potranno essere il banco di prova della buona scuola! Si deve poter corredare il curriculum dello studente superiore anche di quelle esperienze artistiche, che dovranno avere reale cittadinanza nell'offerta formativa, come previsto dalla Convenzione ONU sui diritti dell'infanzia e dell'adolescenza. Oggi abbiamo una scuola secondaria superiore senza musica, ad esclusione dei licei musicali per i quali (e questo è grave) non c'è una specifica classe di concorso, con reclutamenti che hanno escluso docenti impegnati da anni negli ex istituti psicopedagogici, cioè le scuole dove si sono formati gli insegnanti del primo ciclo e che, nel passaggio a liceo delle scienze umane, hanno perso proprio la musica. Eppure, a partire dalla scuola dell'infanzia, sappiamo che la presenza di un laboratorio musicale può fare la differenza; nella vera scuola dell'autonomia, esso acquisisce un ruolo significativo nell'osmosi con il territorio: bande, scuole di musica e danza, compagnie teatrali. Conosciamo le tante esperienze virtuose e le buone pratiche e ad esse rimando. Può dirci quindi quali sono le misure contemplate nella riforma che tra poco approverete per valorizzare la formazione musicale ed artistica? A livello strategico, non ritiene che sia ineludibile un partenariato più stringente con il Ministero dei beni e delle attività culturali e del turismo per facilitare ed incentivare, anche attraverso le Regioni e gli enti locali, i piani triennali dell'offerta formativa, che saranno gli strumenti fondamentali di programmazione dell'autonomia scolastica?
2015-03-12	PD	GianniniStefania	Alla parte precettiva del disegno di legge delega si collega, comprendendola, una delega volta a riordinare tutto il complesso del sistema normativo scolastico stratificato nel corso del tempo, a partire dal testo unico, e a sistematizzare numerose materie che hanno necessità di essere ricondotte e sintonizzate con il progetto della buona scuola.
2015-03-12	PD	GianniniStefania	Li riassumo. La buona scuola, nella sua presentazione originaria di formulazione di un progetto educativo, faceva riferimento alla possibilità di esaurire i 148.000 iscritti alle graduatorie ad esaurimento (era la proposta che avevamo sottoposto alla lunga consultazione nazionale insieme a tutti gli altri temi), numero che peraltro si è ridotto nel corso di quest'anno per effetto delle assunzioni realizzate e legate al turnover. Comunque i numeri, per rispetto ad un Consiglio dei ministri che si aprirà tra circa un'ora, non li darò in questa sede ma in conferenza stampa o comunque al termine del Consiglio dei ministri e quindi nel corso della serata. Sono comunque molto precisi e ne annuncio subito i criteri. Si conferma un piano assunzionale per quest'anno (2015-2016) che rispetta i principi, scelti definitivamente, di selezione degli iscritti alle graduatorie di merito e alle graduatorie ad esaurimento. Preciso che il numero è identificato e molto chiaro, ma ripeto che, per rispetto, non lo dirò in questa sede. Il piano assunzionale - in risposta all'implicita e reiterata segnalazione di vari colleghi e di commentatori della buona scuola - non deriva da un obbligo stabilito dalla Corte di giustizia europea. La sentenza della Corte dà un'indicazione su due temi molto importanti e fondamentali a cui il disegno di legge dà una risposta molto precisa: la cessazione immediata dei contratti a tempo determinato sui posti vacanti e disponibili e l'attivazione del concorso come unico strumento per l'accesso alla carriera scolastica nel nostro Paese, in linea con gli strumenti che valgono per gli altri Paesi. Si tratta di un progetto ambizioso che, come è stato ricordato, richiede risorse. Le risorse sono precise, sono state già assegnate dalla legge di stabilità e verranno puntualmente descritte nel disegno di legge e nella relazione che ne faremo oggi in Consiglio dei ministri. Al momento posso dare la cifra riassuntiva: un miliardo per il corrente anno e tre miliardi a regime. Nella fase di progettazione abbiamo anche chiarito un principio che è rimasto fondamentale, e cioè: il piano straordinario di assunzioni ha come premessa indefettibile i fabbisogni della scuola. Le materie sono quindi quelle indicate dal fabbisogno della scuola e, conseguentemente, dell'offerta formativa proposta agli studenti. Quali sono i principi su cui si fonderà il nuovo modello educativo, che parte nel 2015-2016 e che richiederà alcuni anni per entrare a regime nel nostro Paese? Una scuola autonoma nelle scelte didattiche e organizzative, che sappia rispondere alle esigenze formative, ai bisogni degli studenti e che abbia un organico ampio e potenziato. Il piano assunzionale e il conseguente concorso che si svolgerà nell'anno solare successivo ripristinano questo potenziamento dell'organico e ricordo che, tra gli anni 2009-2013, la scuola italiana ha perso 80.000 docenti. La scuola utilizzerà tutte le forme di flessibilità didattica e organizzativa. Questo significa un curriculum dello studente - e così rispondo alle osservazioni della senatrice Ferrara - nel cui ambito si potranno operare scelte opzionali, ma saranno anche potenziate alcune discipline secondo le linee guida indicate alle scuole. L'educazione musicale, mi permetto di dire in modo più ampio, è una delle discipline da potenziare, non solo nella scuola primaria ma anche nella scuola di livello secondario, anche se riteniamo che la scuola primaria costituisca il livello fondamentale, nel nostro Paese finora trascurato, da cui partire con questo tipo di competenze. La scuola avrà anche un'autonomia funzionale e organizzativa fortemente collegata al potenziamento delle responsabilità del dirigente scolastico, a cui sono distribuiti, così come agli insegnanti, sia gli strumenti finanziari che quelli funzionali perché si possa arrivare a quell'autonomia che non è stata ancora realizzata. Ovviamente, tutto questo si collega ad un piano di valutazione sia degli insegnanti che dei dirigenti e ad una serie di responsabilità innovative come la possibilità di scegliere i docenti sulla base delle esigenze della scuola e del progetto educativo di durata triennale, che garantirà la stabilità, come ho più volte ricordato in altre sedi, e la continuità didattica che è mancata alla scuola italiana fino ad oggi. Il piano triennale dell'offerta formativa sarà disegnato all'interno dell'istituto scolastico, sotto la guida del dirigente scolastico, sulla base del fabbisogno della scuola, degli studenti e delle famiglie, tenendo conto delle priorità tematiche cui ho appena accennato e che sono ormai molto note. Perché tutto questo possa avvenire è necessario potenziare l'organico e ottenere finalmente il nuovo organico dell'autonomia, che permetterà di rispondere ai differenti bisogni formativi sui diversi livelli, e questa è la motivazione per cui il piano straordinario è una certezza di questo anno scolastico. Un punto importante, che risponde in maniera puntuale alla Corte di giustizia europea, oltre che ad un principio di qualità della didattica e dell'apprendimento dei nostri studenti, è che non saranno più possibili contratti a tempo determinato stipulati con personale docente, educativo e amministrativo-tecnico presso le istituzioni scolastiche che superino la durata complessiva di 36 mesi. Quindi, questo è un elemento credo molto, ma molto importante. Ci saranno strumenti anche molto innovativi per la formazione dei docenti, che diventa una delle componenti fondamentali - lo abbiamo detto in altre occasioni, ma lo voglio ribadire - sia nel senso dell'autoformazione, possibilmente organizzata sempre in sintonia con il piano educativo della singola scuola, sia rispondendo a linee guida di carattere più generale. Un altro punto che è stato richiamato è, naturalmente, la necessità di fornire strumenti che non siano relegati semplicemente o confinati nelle singole competenze disciplinari. Parlo dell'allusione che ha fatto la senatrice Ferrara al cyberbullismo, che - ahimè - è, insieme alla dispersione scolastica, pur come manifestazioni differenti, un fenomeno e indicatore di disagio sociale in alcune aree del Paese veramente molto preoccupante. Gli strumenti che noi offriamo, oltre a disegnare una scuola autonoma, aperta e flessibile (quindi legata ai bisogni dei singoli territori e dei singoli progetti), sono altri che voglio ricordare, anche se non sono stati puntualmente evocati, come l'alternanza scuola-lavoro e il maggior collegamento del progetto formativo con il mondo dell'impresa e della produzione. I laboratori territoriali saranno anch'essi un altro importante elemento. Credo che queste siano le risposte. PRESIDENTE. Hanno adesso facoltà di replicare gli interroganti, per un minuto ciascuno.
2015-03-12	PD	GianniniStefania	Signor Presidente, gentili senatori, anche in questo caso ci sono vari temi, che cercherò di sintetizzare, partendo dai due punti cruciali, che a mio parere soggiacciono alla maggioranza degli interventi, ovvero la necessità di potenziare la meritocrazia dell'università italiana - così come di altri settori, a partire da quello della scuola - la necessità di promuovere l'eccellenza e quella di garantire - ai sensi dei principi costituzionali, citati da ultimo dal senatore Centinaio - il diritto allo studio per tutti gli studenti - aggiungo, citando la Costituzione - capaci e meritevoli.
2015-03-18	LN	CentinaioGianMarco	Mi piace ricordare a proposito del lavoro, visto che se ne è parlato poche ore fa, anche la questione dei precari: per i precari della scuola - ad esempio - avevate promesso che avreste sistemato e dato stabilizzazione a 150.000 persone; ma, se va bene, saranno 100.000 e delle altre 50.000, Presidente, cosa diciamo? Lo aveva promesso lei, e non io. È la promessa di Pulcinella.
2015-03-18	M5S	NugnesPaola	Signor Presidente, dopo le affermazioni del Premier nel suo intervento di ieri alla Scuola superiore di polizia a Roma e dopo le votazioni sugli emendamenti in 1ᵃ Commissione sul disegno di legge Madia e le stesse parole del Ministro, con l'attuazione della delega PA che farà scendere i corpi di polizia da cinque a quattro, lo sciagurato assorbimento del Corpo della Guardia forestale dello Stato in altre forze sembra cosa certa. Noi ci associamo al sentimento del sergente Costa che si dice senza parole e che con tanta tristezza e amarezza dice di comprendere ormai che per tanti l'ambiente non è una priorità. Ma noi non ci arrediamo. Siamo altrettanto amareggiati ma consapevoli che tutto questo non è inevitabile. Questo Governo vuole solo compiacere quanti chiedono di togliere controlli ai propri traffici e ai propri illeciti per favorire sempre il profitto, di pochi contro il benessere di tutti. Basti pensare che secondo il Rapporto ecomafie 2014 di Legambiente il Corpo forestale dello Stato ha nel 2013 svolto oltre 11.000 inchieste ambientali, la Polizia di stato che non è polizia specialistica 65! E che l'Eurojust, che ci chiede i reati ambientali nel codice penale da decenni, ci chiede da altrettanto tempo, anche un corpo nazionale di polizia ambientale specializzato e coordinato a livello europeo con le altre forze nazionali; e questo Governo cosa pensa di fare? Di smantellare il Corpo forestale dello Stato, perché di questo si tratta: disperdere conoscenze e specializzazioni e di ammazzare il controllo, già ai minimi termini, dei territori Noi abbiamo un'altra proposta, esplicitata in una proposta di legge prima e in una mozione, depositata a dicembre al Senato. Chiediamo di discutere questi atti al più presto.
2015-03-18	PD	MartiniClaudio	Signor Presidente, il Gruppo del Partito Democratico voterà a favore di questo disegno di legge, convinto che esso produrrà un passo avanti importante nella legislazione italiana in materia di divorzio, verso la soluzione di questioni fortemente sentite da fasce significative della nostra popolazione. Questa legge sarà anche un modo di costruire una maggiore sintonia con sensibilità molto diffuse e con l'opinione reale e concreta di tante persone. Voteremo sì perché la legge, così come esce oggi dal Senato, contiene norme giuste, necessarie ed attese, e questi tre elementi insieme ne fanno una legge positiva e progressiva, la cui esigenza è presente nell'agenda parlamentare - non dimentichiamolo - dal 2003: sono stati, quindi, necessari dodici anni per completare questo passaggio. La riduzione dei tempi della separazione era ed è necessaria e giusta. Gli aspetti positivi sono stati indicati da molti intervenuti di tutti i Gruppi politici. Li riassumo in tre punti essenziali. Primo punto: innanzitutto, ridurre le ferite della separazione. Spesso essa diventa il momento più critico di tutta la vicenda. I tempi lunghi dello scioglimento del matrimonio alimentano il conflitto più che la riscoperta della solidarietà, e sono, nella maggior parte dei casi, un aggravio psicologico di dolore e sofferenza per i figli minori. Al contrario, la riduzione dei litigi in tribunale favorisce spesso il benessere dei figli minori. Non è, dunque, tenendo lunghi i tempi della separazione che si favorisce il possibile ripensamento e riavvicinamento, né si offrono tutele e speranze ai figli minori. Portare i tempi a dodici e sei mesi non è dunque un provvedimento contro il matrimonio, ma al contrario il modo più coerente per vedere se se ne creano altri, più voluti, più consapevoli e - si spera - più felici e più solidi, e che su questa base nascano famiglie più unite e più figli. Secondo punto: la legge colloca l'Italia più in linea con gli altri Paesi europei, riducendo le distanze in termini legislativi e di efficienza amministrativa. Potremo così evitare i disagi dei viaggi all'estero di quei nostri concittadini che pensano di risolvere i loro problemi appoggiandosi alle legislazioni di altri Stati più che alle nostre; il che non è mai un segno positivo di adesione e condivisione. In questo senso ci spingono del resto molte specifiche sollecitazioni dell'Unione europea, di cui vogliamo, sul piano generale, diventare fattore di sviluppo e di dinamismo. Terzo punto: il provvedimento semplifica, sburocratizza, rende meno costose le cause, alleviando le famiglie e le persone e dimostrando che l'idea forza di uno Stato più facile, più leggero, più amico può funzionare ovunque, e non solo a proposito di tasse e di permessi di edificazione. È dunque un provvedimento giusto e necessario. Rappresenta anche un punto di condivisione ampio tra le forze politiche; lo è stato alla Camera (con il voto di quasi il 90 per cento dei deputati) e penso lo sarà anche oggi al Senato. Un provvedimento necessario e positivo, anche se ancora non del tutto risolutivo. Restano i tempi lunghi della giustizia civile. Non li abbiamo ovviamente risolti con questa legge e ci vorranno altri incisivi provvedimenti. Quanto dura in Italia, ancora oggi, una causa di separazione e poi quella di divorzio? Credo per questo sia ancora fuorviante parlare di divorzio lampo. Se contiamo i tempi totali, sommando le diverse fasi della procedura, siamo sempre a diversi anni, e lo saremo ancora per tanto tempo. In ogni caso si tratta di un passo avanti importante nel merito, per il segnale culturale che dà e per il contesto legislativo che evoca. Questa legge ci conferma che siamo dentro un contesto di movimento. La legislatura sta affrontando finalmente i temi dei diritti umani e civili, personali e sociali. Lo fa cercando di smuovere situazioni che si erano bloccate da molto tempo e di tenere insieme innovazione e condivisione, come è giusto e per molti aspetti inevitabile che sia. Noi vogliamo leggerlo anche come un provvedimento che si inserisce in un generale processo di dinamizzazione della cultura e della società italiane. A questo processo non contribuiamo solo noi; ci sono anche movimenti internazionali che, direttamente o indirettamente, spingono nella direzione di una maggiore apertura culturale, di un'innovazione più accentuata anche sui grandi temi antropologici e sociali. Ho già detto delle sollecitazioni che vengono dall'Unione europea, su molti terreni. Potrei citare la nuova vigorosa campagna dell'amministrazione americana sul tema delle migrazioni, e soprattutto la spinta riformatrice cha ha caratterizzato i primi i due anni del pontificato di papa Francesco, la cui direzione di marcia è quella di affrontare con decisione i nodi, anche quelli più scabrosi, dal punto di vista delle persone, cercando di collegare meglio i precetti alla realtà nuova delle idee, delle sensibilità e dei comportamenti dei cittadini di oggi. Se guardiamo poi all'Italia, notiamo, accanto alle discussioni sui diritti civili, la nuova centralità di temi come la scuola, i beni culturali, il terzo settore. Si può opinare sulle singole soluzioni, ma è onesto rilevare che queste tematiche spingono per una concezione più aperta e moderna della realtà che ci circonda. La gran parte di questi segnali ci dice che dalla crisi profonda che ancora travaglia la nostra economia e la nostra società, che è anche senza dubbio una grande crisi culturale, si esce con un nuovo movimento generale, che riguardi tutte le sfere sociali, dall'economia all'ambiente, dalla cultura ai comportamenti collettivi. I valori fondanti di questa fase devono essere consapevolezza, responsabilità, innovazione. La crisi non deve trovarci fermi, indecisi, rassegnati. Non sono tra coloro che tessono l'elogio incondizionato del "correre purchessia". Penso, anzi, che riflessione, ponderazione e profondità di pensiero siano attrezzi che continueranno a servire. Ma un nuovo maturo dinamismo, anche sui temi civili e sociali, non è in ogni caso aggirabile; è una delle condizioni della nostra uscita positiva dalla crisi. C'è un nesso tra l'impulso economico e sociale, lo scossone da dare su questi terreni, e quello che produce innovazione e cambiamento sui valori etici essenziali. Non è infatti solo con le leggi che otterremo i cambiamenti necessari. Non è il piano-programma, non sono i finanziamenti che risolvono tutto. È indispensabile che si esprima anche la forza di una cultura più aperta, più ricettiva, più mobile, che sappia tenere lontane paure, furbizie, ipocrisie, che sono le tossine più pericolose nel complesso metabolismo sociale e culturale. Sintonia con il Paese vuol dire anche questo: creare un nesso evidente e virtuoso tra riforme e diritti, perché l'una cosa aiuti l'altra. Acquisiamo dunque questa legge e andiamo avanti con decisione sugli altri temi in agenda. Sul divorzio diretto ha detto parole chiare, ieri pomeriggio, il capogruppo del Partito Democratico Luigi Zanda. Dello stralcio prendiamo la parte che può ancora unire: riflettere meglio, approfondire, guardare meglio dentro. Se fosse solo un modo per archiviare il tema, sarebbe un impoverimento della discussione, un esito negativo che il Gruppo del PD non condivide. Si è aperta in realtà una discussione feconda. Il passaggio della separazione è sempre e comunque necessario ed utile? O ci possono essere situazioni, ben delimitate, in cui si può saltare? Vi è stato al riguardo un dibattito impegnato, ma non unitario. La specificità italiana, e la concezione della separazione come fase che può essere utile, da un lato; l'idea che in certe situazioni la fase sia inutile e pesante, e che l'attesa possa frustare nuovi progetti, più fortunati e promettenti, dall'altra. Ci sono elementi di valore in tutte e due le posizioni, e forse qualche sintesi si può trovare. L'auspicio è che la discussione possa andare avanti, che il Governo svolga un ruolo di stimolo e di sintesi, che noi stessi sappiamo trovare ulteriori punti di convergenza oltre quello, pur avanzato e prezioso, che positivamente sigliamo oggi. Concludo con un vivo ringraziamento alla relatrice senatrice Filippin, per il lavoro svolto e per l'intelligenza della sua conduzione, ai membri della Commissione giustizia e a tutte le colleghe e i colleghi che hanno alimentato questa importante discussione.
2015-03-25	M5S	BuccarellaMaurizio	Risponde a verità che non è solo aumentando le pene, mettendo limiti ulteriori e giustamente penalizzando le condotte criminose che noi potremmo essere sicuri di sconfiggere questo problema. Ci sono, infatti, anche altri ambiti da considerare: la scuola e la famiglia e soprattutto l'esempio che può dare ciascuno di noi, nella propria realtà. Mi riferisco anche alla coerenza e al recupero di quei valori che - bisogna dirlo - i partiti politici italiani hanno in gran parte perso da molto decenni. Ancora una volta risuonano nella mente le parole che Enrico Berlinguer ha pronunciato più di 30 anni fa, quando faceva un'analisi spietata di ciò che già allora erano diventati i partiti politici - adesso la situazione non può che essere peggiorata - ovvero delle formazioni previste dalla Costituzione che avevano abdicato alla loro funzione storica di rappresentanza degli interessi e del bene comune, sia pure da posizioni ideologicamente diverse, per diventare invece delle congreghe di potere, delle lotte tra cordate, delle camarille organizzate con il primario obiettivo della sussistenza della loro stessa macchina di potere. Purtroppo lo stiamo verificando in ogni ambito, anche sulla base della cronaca giudiziaria, che costantemente ci ricorda che viviamo in un Paese in cui la percezione del livello di corruzione, secondo le classifiche internazionali, è al sessantanovesimo posto.
2015-03-25	M5S	MorraNicola	Qui c'è la necessità - perché si soffre di "tweetatio praecox " - di far sapere agli italiani con un tweet che un provvedimento è pronto, ma tanto poi il provvedimento non arriva. La dimostrazione più congrua e coerente - perché la giustizia è la verità - è la capacità di questo Esecutivo di dire continuamente il falso, esattamente come avete fatto con gli italiani, che avete illuso con il provvedimento relativo alla scuola, di cui ancora oggi si attende il testo.
2015-03-25	M5S	MontevecchiMichela	Malala Yousafzai, la diciassettenne pakistana insignita del premio Nobel per la pace, ha significativamente accostato nel suo discorso un bambino innocente morto in guerra con una classe vuota e ha detto: «Questo premio non è solo per me. È per i bambini dimenticati che vogliono un'istruzione. È per i bambini spaventati che vogliono la pace. È per i bambini senza voce che vogliono il cambiamento». Io mi permetto di parafrasare le parole di Malala in quest'Aula e dico che noi siamo qui per dare voce a chi vuole un cambiamento pensando al futuro dei nostri figli e dei nostri giovani. Poiché appunto, quando parliamo di futuro, pensiamo ai nostri bambini, che un giorno saranno adulti e costituiranno la collettività del futuro, riteniamo che la lotta alla corruzione debba essere portata avanti anche attraverso la trasmissione di quei valori e di quella memoria che sono in grado di offrire la scuola, l'insegnamento e la cultura, intesi non come un insieme di nozioni che spesso sono destinate a rimanere inutilizzate in qualche cassetto vuoto della nostra memoria, ma che devono invece essere una bussola, inevitabilmente imperfetta e consapevolmente non dogmatica, né portatrice di morali astratte con cui cercare di orientarsi nel complicato labirinto della collettività e della contemporaneità. Ieri, la ministra Giannini ha ribadito in audizione che l'offerta formativa sarà arricchita con il cosiddetto insegnamento del rispetto alla legalità mettendo a sistema un percorso che oggi è tracciato dall'iniziativa spontanea delle scuole. Benissimo, noi ci rallegriamo e soprattutto ci auguriamo di non aver ascoltato il solito spot da imbonitore di televendite e che invece, all'interno del disegno di legge sulla scuola, ci sia veramente un'iniziativa che metta a sistema la coltivazione e lo sviluppo del rispetto per la legalità all'interno delle nostre scuole. Concludendo, ricordo di nuovo le parole di Malala che, nel suo discorso alle Nazioni Unite e a Oslo per il Nobel per la pace, ha sostenuto una cosa verissima: «Un bambino, un maestro, una penna e un libro possono cambiare il mondo». La lotta alla corruzione e all'impoverimento economico e civile di questo Paese si combatte riconoscendo e trasmettendo dalla scuola primaria in poi quei valori che sono alla base del progresso e della conoscenza. Si combatte armati di armi rivoluzionarie; la parola e lo studio, e con concetti come onestà, responsabilità, inclusione e, soprattutto, consapevolezza.
2015-03-25	PD	FasioloLaura	Signor Presidente, la ringrazio per avermi dato la possibilità di ricordare in Aula Silvano Bacicchi, senatore della Repubblica per tre legislature consecutive (nella VI, VII e VIII legislatura), di cui oggi si sono celebrate le esequie. Una figura di spicco della sinistra del Friuli-Venezia Giulia, in particolare di Monfalcone, la città dei cantieri. Una figura di spicco anche per tutta l'area isontina. Sempre coerente nell'impegno politico, attivo militante del PCI fin dal 1944, lo ricordiamo per il suo ruolo di primo piano quale partigiano della brigata Garibaldi e della brigata Fratelli Fontanot. Ciò che più mi preme ricordare di lui è la sua storia: prima apprendista meccanico dei cantieri, dove lavorò subito dopo la scuola media, poi tornitore. Una persona semplice, una persona che viene dalle tute blu. Fu nel 1948 segretario del PCI della sezione di Monfalcone, dopo essere sfuggito per poco alla cattura da parte dei tedeschi. È stato sostenitore della costituzione della Regione Friuli-Venezia Giulia e della sua autonomia; rivestì la carica di consigliere fin dal primo Consiglio regionale. Operò in Senato in varie Commissioni, in particolare nella Commissione permanente al bilancio e nella Commissione parlamentare per l'indirizzo generale e la vigilanza dei servizi radiotelevisivi, ma soprattutto fu impegnato nel difficile processo di ricostruzione del Friuli del dopo terremoto, operando nella Commissione senatoriale speciale per il terremoto e poi in quella per la ricostruzione del Friuli e del Veneto. Fu un appassionato difensore dei principi costituzionali e, come scrive il centro Leopoldo Gasparini di Gradisca, con cui operò, che ne ricorda la figura, non è stato il prodotto ma l'artefice con tanti altri compagni di strada di un'epopea operaia, di un percorso di crescita culturale e politica che ha coinvolto due generazioni. Silvano Bacicchi, tra l'altro autore di un libro presentato recentemente, appena il 25 luglio 2014, in una gremitissima sala del Comune di Ronchi dei Legionari, dal titolo «Riflessi di una Grande Guerra», lascia un grande vuoto nel mondo degli storici, degli intellettuali, ma anche nel mondo dei giovani e studenti, cui amava raccontare le sue epiche vicende di guerra, il suo grande impegno per le cause dell'uguaglianza e della giustizia sociale. Era una persona onesta, limpida e di parola che ha lasciato, al di là di ogni appartenenza, una profonda traccia tra le sue tute blu. Lascia anche qui, in Senato, e nel nostro territorio un'esemplare testimonianza di impegno, passione e coerenza a sostegno di valori che tutti trasversalmente siamo tenuti a difendere. Mi riferisco al valore dell'antifascismo e della democrazia. Grazie Silvano.
2015-04-08	M5S	BlundoRosettaEnza	Il Movimento 5 Stelle è totalmente contrario alla sua soppressione e lo abbiamo abbondantemente dimostrato anche nel corso di una conferenza stampa, nonché presentando in Commissione diversi emendamenti, tutti respinti, e che, alla luce della manifestazione che si è tenuta solennemente martedì scorso, ci auguriamo vengano presi in considerazione in Aula da un Governo che fa della superficialità e del pressappochismo il dominus della sua azione. Un altro aspetto che impone sicuramente una riflessione è quello relativo alla delega al Governo in materia di conferenza dei servizi, soprattutto nel passaggio del testo in cui si prevede che «si consideri comunque acquisito l'assenso delle amministrazioni che, entro il termine dei lavori della conferenza, non abbiano espresso, nelle forme di legge, la propria volontà, e questo, anche se siano amministrazioni preposte alla tutela della salute, del patrimonio storico-artistico e dell'ambiente». La progressiva e documentata permeabilità della pubblica amministrazione ai fenomeni di corruzione impone una seria riflessione sull'effettiva utilità di una norma che, se approvata, produrrebbe un ulteriore assalto alla diligenza da parte di organizzazioni criminali tradizionali e centri occulti di potere o affaristici che, in nome del profitto (e solo del profitto), e mettendo in campo un'ineguagliabile incoscienza e spregiudicatezza, potrebbero essere facilmente autorizzate all'utilizzo, per meri fini privatistici e di business, di beni dall'inestimabile valore ambientale, storico e artistico. Chiedo che su questo venga fatta attenzione e venga seriamente posto un freno alla corruzione. Consentitemi, poi, di soffermarmi sulla delega contenuta nell'articolo 9 del disegno di legge, riguardante la dirigenza pubblica e la valutazione dei rendimenti di tutti i pubblici uffici; un punto del provvedimento sul quale il Governo dimostra tutta la sua confusione in merito alle funzioni e allo status della dirigenza scolastica. La delega in questione prevede che venga istituito un ruolo unico presso la Presidenza del Consiglio dei ministri in cui confluiscono i dirigenti delle università statali, degli enti pubblici di ricerca, delle Camere di commercio e vengono esclusi, a causa della natura non gestionale del proprio ruolo, i dirigenti scolastici. Tuttavia, nel disegno di legge definito impropriamente dal Governo «la buona scuola», si riconoscono ai dirigenti scolastici incarichi di natura prettamente gestionale e manageriale, riconoscendo a questi ultimi, oltre al potere di scegliere la propria squadra di docenti, con chiamate dirette, anche la possibilità di individuare percorsi formativi e di valorizzazione del merito scolastico alternativi a quelli tradizionali, mediante l'ottenimento di finanziamenti esterni e sponsorizzazioni. È chiaro, pertanto, che il Governo ha volontariamente deciso di depotenziare la funzione pubblica del dirigente scolastico, facendo venir meno la sua specificità e il suo ruolo di buon padre di famiglia nella programmazione e svolgimento delle attività didattico-creative, decidendo di trasformarlo in un capo d'azienda, prevalentemente vincolato ad una fredda analisi costi-benefici nella realizzazione della sua mission educativa, senza che dal 2000 sia stata portata avanti una seria preparazione di dirigenti e manager e, quindi, una qualifica dirigenziale. All'interno di questo provvedimento non ci è stato neanche consentito al Parlamento di presentare emendamenti che prevedessero un inserimento dei dirigenti scolastici nel ruolo unico della Presidenza del Consiglio. Questa decisione del Governo è da censurare nel metodo e nel merito!
2015-04-08	LN	ArrigoniPaolo	La decisione è doppiamente vergognosa, anche perché la società Expo 2015 ha istituito il "Progetto scuola", un progetto che vorrebbe offrire la possibilità al mondo scolastico di essere protagonista di un percorso didattico e formativo per la diffusione delle corrette abitudini alimentari tra gli studenti, coinvolgendo questi ultimi in esperienze di valore che possano guidarli in scelte alimentari consapevoli. Bel coinvolgimento! Con i colleghi del Gruppo della Lega Nord abbiamo presentato l'interrogazione 4-03753 , pubblicata lo stesso 2 aprile, in cui abbiamo denunciato questo grave fatto che dimostra un'assoluta insensibilità. Con tale interrogazione chiediamo al Governo di adottare un'iniziativa urgente per consentire l'accesso gratuito ad Expo 2015 agli studenti diversamente abili, vista l'importanza culturale ed educativa dell'evento ed il fine sociale che lo stesso persegue a tutela del benessere e delle salute dei cittadini. I Ministri dell'istruzione, dell'università e della ricerca, delle politiche agricole, alimentari e forestali e del lavoro e delle politiche sociali - a cui è indirizzato il nostro documento - intervengano qui tempestivamente, evitando alla decisione ritardi che si aggiungono ai ritardi che stanno - ahimè - caratterizzando negativamente la realizzazione dei padiglioni. Il mondo della scuola, che da settimane sta prenotando le visite scolastiche, non si capacita di questa rozza e inqualificabile decisione. Cerchiamo almeno qui di evitare un'altra figuraccia.
2015-04-08	M5S	FucksiaSerenella	Altro obiettivo nelle intenzioni del Presidente era riformare la pubblica amministrazione con il consenso dei cittadini. In effetti, il 30 aprile scorso, è stata lanciata l'OPA della grande consultazione pubblica, in pieno stile Renzi, coram populo. All'indirizzo mail del Ministero della funzione pubblica rivoluzione@governo.it (un nome, una garanzia) sono giunti oltre 39.000 messaggi. Che fine hanno fatto queste proposte? Dubito che i cittadini siano più ascoltati e considerati dei lori rappresentanti in Parlamento, ma magari il ministro Madia ha diligentemente integrato le proposte pervenute nella bozza di legge; magari ce lo farà sapere, sarebbe interessante. Per la buona scuola, la mia collega Blundo certifica che non sia accaduto. Entrando nel merito, la legge delega tocca tematiche importanti, sopratutto in materia di servizi al cittadino, procedimento e semplificazione amministrativa. Basta leggere i titoli per mettere tutti d'accordo su un cambio di rotta. Peccato, però, che siano principi già contenuti in altre norme mai applicate. Infatti, quante volte abbiamo già sentito parlare di interazione digitale tra cittadini e pubblica amministrazione? Mi riferisco all'accesso telematico, alle informazioni e ai documenti personali, ai pagamenti on line, al fascicolo sanitario elettronico e al superamento del cartaceo in genere, all'identità digitale. Ed in tema di procedimento amministrativo, vi sembrano intuizioni originali la volontà di ridurre i passaggi, la loro durata, promuovere la digitalizzazione, aumentare la trasparenza? Queste belle e condivisibili intenzioni sono già sancite in disposizioni vigenti, quali la legge n. 241 del 1990, il decreto legislativo n. 82 del 2005, meglio noto come il codice digitale (modificato già due volte) nonché il recente decreto legislativo n. 33 del 2013 in materia di pubblicità e trasparenza delle pubbliche amministrazioni, ed altre ancora. Insomma, l'acqua calda già esiste. Come già esistono e sono attivi gli OIV (organismi indipendenti di valutazione) di brunettiana memoria, e con loro il sistema della premialità, degli incentivi e degli indici di performance. L'innovazione, oserei direi copernicana, sarebbe stata invece quella di trovare il modo per dare effettiva applicazione a queste leggi e magari in tempi ragionevolmente celeri e certi. In Italia, il problema non è produrre leggi; direi che ne abbiamo in sovrabbondanza. Dall'indagine conoscitiva effettuata recentemente dalla Commissione parlamentare per la semplificazione, di cui faccio parte, è emerso in maniera netta che il nostro ordinamento è caratterizzato da una stratificazione normativa, risultato dell'accumularsi di norme nel tempo, leggi ripetute spesso senza il necessario raccordo con le norme previgenti. La Corte dei conti, il 20 novembre del 2014, mentre analizzava la stretta correlazione tra eccesso di leggi e corruzione, forniva un dato ormai noto: per abrogare una norma ne creiamo 1,2 nuove. Colleghi, riflettiamo. Il vero ostacolo, dunque, è rendere le norme esecutive. Per essere attuate, le leggi devono superare talmente tanti passaggi che nel frattempo si rischia di dimenticarsele e produrne di nuove. Sempre nell'indagine conoscitiva della Commissione semplificazione in materia amministrativa è emerso che in data 4 febbraio 2014 avevano trovato attuazione solo 405 degli 883 adempimenti previsti dalle leggi approvate durante il Governo Monti e solo 17 dei 394 adempimenti di legge previsti dal Governo Letta. Non credo sia un azzardo pensare che tale trend prosegua invariato anche nel Governo Renzi. La causa? Il rinvio! Le norme approvate, cioè, non sono autoapplicative, ma per essere efficaci richiedono l'emanazione di atti ulteriori in tempistiche incerte. Senza considerare poi i concerti, le intese, le acquisizioni dei pareri, e chi più ne ha più ne metta (solo in questo provvedimento, ad occhio e croce, ne possiamo contare almeno una ventina). Insomma, la tecnica barocca e ridondante del rinvio è una delle principali cause della "mala-legislazione" e, di conseguenza, della "mala-amministrazione", che a sua volta si riverbera negativamente sia sulla libera iniziativa imprenditoriale, sia sulle disfunzioni ed i costi esagerati della pubblica amministrazione, sia sulla quotidianità dei cittadini, che ne rispondono con il loro tempo, risorsa non rinnovabile, economicamente e soprattutto in termini di qualità della vita e di salute, perché la burocrazia imperante non produce, ma logora e danneggia. In questa giungla normativa, diventa un'impresa individuare il corretto percorso da seguire per ottenere autorizzazioni, licenze e quant'altro permetta l'esercizio del diritto d'impresa secondo le regole, senza finire tra le fauci di Equitalia. I cittadini italiani lo sanno, ormai sono rassegnati; gli stranieri stentano a crederci e quando non scappano ci ridono sopra, come sta avvenendo all'Expo. Dunque, la vera svolta sarebbe stata cambiare tecnica legislativa, ma questa legge ricalca e conferma la vecchia prassi. In conclusione, a questa legge manca principalmente un elemento fondamentale per determinare un autentico cambiamento del nostro sistema amministrativo: il coraggio di affrontare gli intoccabili del vero potere decisionale, la casta dei burocrati. Nessuna svolta, dunque, nessun cambio di rotta, nessuna rivoluzione, a dispetto dell'indirizzo di posta elettronica sfornato dall'ufficio marketing di Palazzo Chigi.
2015-04-14	M5S	CiampolilloLello	Signor Presidente, l'episodio della scuola di Ostuni, in Puglia, costituisce l'ennesimo esempio di come, nel nostro Paese, le risorse pubbliche siano sperperate a danno della sicurezza e del futuro dei cittadini. Un vergognoso sistema affaristico è emerso per le grandi opere, sollevando la solita ipocrita reazione di un Governo che, proprio in quel sistema, affonda le radici principali del suo consenso. La musica non cambia per le opere pubbliche ordinarie, per cui l'attuale sistema di potere, monopolizzato dai soliti partiti dei "giovani vecchi renziani", ormai sparsi in ogni dove tra destra e sinistra, nonostante i trionfali annunci propagandistici, non è in grado di assicurare le condizioni minime di sicurezza nemmeno ai bambini delle scuole. È una vergogna, il fallimento totale di una classe politica e di un sistema di amministrazione della cosa pubblica e dei lavori pubblici che deve essere radicalmente cambiato. L'invito è quello - per una volta - di pensare al futuro dei nostri ragazzi e non alle casse di qualche imprenditore compiacente o ai voti per le prossime elezioni. I cittadini ormai hanno compreso che non possono avere alcuna fiducia nei partiti della vecchia politica, gestiti oggi da giovani dall'animo ancor più vecchio di quelli che li hanno preceduti. Il Movimento 5 Stelle vigilerà in Parlamento, nelle Regioni e nei Comuni, affinché i cittadini possano essere veramente tutelati ed aiutati a vivere in un Paese migliore.
2015-04-14	M5S	AirolaAlberto	Bene, parliamo di terrorismo. Cosa fa il terrorismo? Lo si sa ed è abbastanza banale come cosa. Nel titolo, dite che questo decreto-legge riguarda misure urgenti per il contrasto del terrorismo anche di matrice internazionale. Questo "anche" è molto interessante e vi spiego perché. Il terrorismo diffonde terrore, panico, instabilità; il terrorismo destabilizza e quindi colpisce a sorpresa, senza avviso e senza nessuna previsione, obiettivi sensibili, luoghi pubblici, infrastrutture. Semina il panico e la paura nella vita quotidiana dei cittadini, che si sentono esposti a pericoli mortali. In questi giorni abbiamo sentito del tetto di una scuola che è caduto sugli studenti. In Piemonte, in Provincia di Torino, è morto uno studente, al liceo «Darwin», proprio per un crollo. Sono crollati ponti e strade, nuovi di pacca, appena fatti, appena consegnati. Per quanto riguarda i tribunali, hanno ucciso un giudice in un tribunale, così, senza nessun preavviso, vagando tra l'altro senza nessun controllo all'interno del tribunale. Oggi, tra l'altro ci sono stati cinque feriti al tribunale di Napoli, per i tafferugli dovuti ad una gestione della sicurezza evidentemente inappropriata, fatta così, di corsa, per mettere un tampone. È evidente che, come dicono molti colleghi, se non abbiamo...
2015-04-15	PD	DiGiorgiRosaMaria	Signor Presidente, colleghi, chiedo solo un attimo di pazienza per chi è interessato. Stasera vorrei parlare molto rapidamente di un tema che ancora una volta ci colpisce e colpisce tutti, in particolare le donne; ma credo che debba colpire complessivamente la nostra società. Ultimamente a Firenze è successa una cosa orrenda: è stato ritrovato il corpo di una ragazza, una ex modella, naturalmente massacrata dal suo compagno. Questo omicidio lascia ancora una volta sgomenti, per la particolare crudeltà e le violenze che le donne in genere sono costrette a subire durante la loro vita. Questa ragazza aveva denunciato ed aveva fatto tutto ciò che classicamente si fa e che di fatto non serve a nulla, perché non c'è sufficiente protezione. Perché racconto qui questo dato, che avrete già letto sui giornali? Semplicemente perché credo sia necessario che, da parte nostra, ci sia davvero un tentativo un po' più forte di mettere fine a questo, attraverso una legislazione che sia adeguata. Noi abbiamo fatto qualcosa nel corso di questa legislatura: abbiamo convertito in legge il decreto-legge 14 agosto 2013, n. 93, recante «Disposizioni urgenti in materia di sicurezza e per il contrasto della violenza di genere, nonché in tema di protezione civile e di commissariamento delle province». Un decreto omnibus, perché naturalmente ancora non riusciamo a fare le cose ad hoc. Credo invece che sia necessario cominciare a muoverci davvero su questo tema del femminicidio, con un segnale più significativo, legato a qualcosa di più completo: cultura del rispetto verso le donne, prevenzione e naturalmente educazione alla differenza di genere. Credo che ce la possiamo fare: potremmo essere la legislatura che lo fa. Rispetto a questo, i vari atti che quotidianamente succedono in tutte le parti d'Italia ci devono spingere ad essere veloci. Signor Presidente, credo che sia necessario che il Senato si muova, visto che c'è molta sensibilità da parte di tutti i colleghi. Quindi norme specifiche a tutela delle donne devono diventare realtà. Dicevo che bisogna puntare all'educazione, con azioni rivolte a diffondere tra gli uomini, tra i giovani, tra i ragazzi l'idea del rispetto della donna, influendo in maniera incisiva sui programmi scolastici. Come 7ᵃ Commissione abbiamo parlato di questo in più occasioni: ne abbiamo parlato con il Ministro e vogliamo che anche all'interno del provvedimento «la buona scuola», quando si parla di educazione civica e civile, questo sia un tema forte, un tema fondante, qualcosa che renda la civiltà del nostro Paese un po' più avanzata rispetto a quello che c'è in altre parti d'Europa. Guardate che la quantità di omicidi e di femminicidi nel nostro Paese è veramente insopportabile ormai per tutti ed è insopportabile per un Paese civile. Quindi faccio questa comunicazione soltanto per dire che serve molto di più. Queste donne vengono uccise dopo essere state minacciate: quasi sempre si tratta di una storia di minacce e di violenza. Quindi noi dobbiamo far sì che in questo provvedimento, che spero si possa fare il prima possibile, ci siano anche investimenti veri nella predisposizione di luoghi protetti. Abbiamo bisogno di questo, abbiamo bisogno che le Regioni e tutti gli organi competenti si diano da fare. I Comuni lo stanno facendo per come possono. Bisogna mettere a disposizione luoghi dove queste donne con i loro figli possono avere una salvaguardia reale. Quindi, ci vogliono investimenti, assistenti sociali, attività nei confronti delle Forze di polizia, perché è giusto che l'accoglienza sia di un certo tipo. Naturalmente il discorso include le ASL e tutti coloro che hanno competenza. Noi sappiamo come fare: ce lo diciamo sempre nelle Aule istituzionali e nei luoghi a questo deputati, però poi qualche volta non siamo concreti. Spero che da noi, dai presenti, da coloro che in questa legislatura sono impegnati qualcosa di reale possa venire per i nostri figli, le nostre figlie e per tutti coloro che hanno fiducia ancora in noi.
2015-04-16	LN	DivinaSergio	Signora Presidente, come il collega Malan, anche noi abbiamo avuto la fortuna di conoscere Gustavo Selva e di lavorare con lui e di apprezzare quest'uomo con una carriera brillantissima. Gustavo Selva era del 1926. Giovanissimo, diventa caporedattore del telegiornale RAI e in RAI fa una carriera più che brillante. Lo chiama direttamente Bernabei e le sue prime esperienze sono in qualità di corrispondente. Gira mezza Europa, conosce le grandi capitali europee, è corrispondente da Bruxelles, da Vienna, da Bonn. L'esperienza che più lo forma politicamente, però, è l'incarico di corrispondente itinerante. Venne mandato nei Paesi dell'Est. La sua avversità ad un modello che adesso sembra non esistere più, al comunismo, Gustavo la formò sul campo, non con le letture, ma vedendo con i propri occhi e toccando con mano, proprio in questo suo rapporto e nelle occasioni che ebbe di conoscere praticamente tutti i Paesi dell'Est. Come ha già ricordato il collega Malan, in queste sue missioni ebbe addirittura l'onore di conoscere e addirittura di simpatizzare con quello che era allora il vescovo di Cracovia, diventato poi Giovanni Paolo II. Andrebbe ricordata la sua gioventù da giornalista. Egli si è formato innanzitutto alla scuola di Manzini, ne «L'Avvenire d'Italia», giornale cattolico ma profondamente antifascista: egli assunse delle posizioni nei confronti della fine del fascismo ed ebbe un ruolo determinante nella formazione dell'opinione pubblica. Addirittura, da giovane giornalista fu presente ai Patti di Roma, che siglarono la firma di quella che divenne poi la Comunità europea: conobbe infatti De Gasperi, Willy Brandt, addirittura Schuman. Una formazione che poi servì nella sua seconda parte della vita, quando decise di entrare a far parte dell'agone politico. La sua esperienza iniziale fu la prima elezione europea, non di nomina ma attraverso votazioni. Grazie al fatto di avere precedentemente gestito il GR2, negli anni Settanta, quando sembrava che la radio dovesse morire perché la televisione aveva occupato tutti gli spazi ed appariva come il nuovo modo di comunicare, questo suo modo di fare giornalismo interessante rilanciò effettivamente lo strumento della radio. Fu infatti lui a dirigere il GR2, quello che poi fu ribattezzato «radio belva», riuscendo a distinguere l'informazione dall'opinione, ma non disdegnando di dire quale fosse esattamente la sua opinione. La popolarità di Selva lo portò, in queste prime elezioni europee, a raccogliere 400.000 preferenze, un numero forse mai più eguagliato e che rappresentò un autentico plebiscito. Questo, però, non lo aiutò molto, perché le gelosie nell'ambito politico giocarono non sempre in modo favorevole. Noi lo conoscemmo ed apprezzammo come Presidente della Commissione affari costituzionali e come Presidente della Commissioni affari esteri della Camera dei deputati. Personalmente, ebbi modo di conoscerlo quando, nel 2007, fu eletto in Senato ed entrammo entrambi a far parte della Commissione difesa. Lo conobbi, lo apprezzai e, visto anche il divario di età, mi trovai sotto la sua ala: amichevolmente, un vecchio saggio che illuminava e spiegava. Avemmo modo anche di compiere missioni internazionali. Come ricordava il senatore Malan, egli fu il più importante politico italiano a intrattenere rapporti diretti con quella parte di Est asiatico che sembrava relegata in un angolo: parlo della Repubblica cinese di Taiwan che, vista l'egemonia del gigante cinese e la paura di un riconoscimento della doppia Cina a livello internazionale, era stata tenuta in un angolo. Essa rappresentava però un grande potenziale per il nostro Paese. Gustavo ruppe questa barriera e i rapporti di Taiwan con le istituzione italiane oggi sono dei migliori. Il nostro è un cordoglio vero e vorremmo esprimere ai familiari e ai suoi colleghi di partito le condoglianze della Lega Nord.
2015-04-22	LN	CentinaioGianMarco	Oggi, Presidente del Consiglio, abbiamo assistito al solito bla, bla, bla cui ci ha abituati da quando si è seduto lì la prima volta promettendoci che sulla scuola avrebbe fatto faville.
2015-04-23	M5S	MontevecchiMichela	Signora Presidente, se il senso del DEF, detto in termini generali e anche volgari, è vendere la pelle dell'orso prima di averlo cacciato, tanto più lo è in riferimento al comparto dell'istruzione. La «buona scuola», infatti, annunciata ogni ora come la pietra angolare del sistema di riforme del Premier, non solo non è una norma approvata, è ancora sotto forma di disegno di legge ma, a prescindere dalle deleghe in essa contenute, è un pasticcio, dal quale emerge chiara un'unica visione: quella della scuola-azienda. Dico che è un pasticcio, ad esempio, perché uno dei parametri su cui si sarebbe dovuta basare la copertura prevista per tale riforma, che oggi naviga nelle nebbie più fitte, è il numero degli insegnanti da mettere in ruolo, attraverso il famoso piano straordinario di assunzioni, previsto in questo provvedimento. Si tratta di un numero che oscilla costantemente proprio a causa della copertura finanziaria. Manca infatti una quantificazione realistica sia del numero dei precari, sia delle cattedre che occorre ricoprire, e quando finalmente il Ministero, qualche giorno fa ha provato a dare qualche numero, il programma statistico nazionale, con un'operazione autonoma, ha dovuto aggregare quei dati che erano disgregati, ricomporli in modo che fossero leggibili e dirci, in buon sostanza, che i numeri non sono quelli che ci sono stati dati e tutto continua a cambiare di ora in ora. Il DEF ci informa, a pagina 557, che il piano della «buona scuola» è stato anche indicato come progetto strategico della task force dell'Unione europea e della Banca europea degli investimenti. Tale segnalazione in ordine al piano di investimenti presentato dai singoli Stati nazionali alla Banca europea per gli investimenti non vuol dire affatto che i fondi ci siano e che vengano devoluti allo scopo. Dunque - ascoltate bene - non è affatto sicuro che i progetti riceveranno i finanziamenti previsti e, ancora una volta, si gioca con le parole, anzi con i paroloni, mascherando un vuoto e vendendo illusioni. Passiamo all'edilizia scolastica. Nonostante l'enfasi con cui i relativi piani erano stati annunciati fin dal principio dell'azione di Governo, questo famoso piano per l'edilizia scolastica non decolla. L'Anagrafe nazionale prevista già nel 1996 non è operativa e manca una programmazione di medio e lungo termine, anche per le difficoltà di far confluire i fondi in un unico contenitore cui attingere in maniera mirata e razionale. Come sappiamo, gran parte delle risorse che erano destinate all'edilizia scolastica in realtà non sono state spese e, nel frattempo, sappiamo tutti molto bene che le scuole crollano. Anche nel DEF nulla ci viene detto per confortarci e per rassicurarci sul fatto che, finalmente, il Piano dell'edilizia scolastica che prevedeva le scuole belle, le scuole nuove e le scuole sicure finalmente inizierà ad avere una qualche efficacia. Sui problemi dell'università farò un volo planare perché, anche qui, si parla tanto di innovazione e molto di valutazione e di premialità. Però, in realtà, quello che emerge è il quadro di una università che, se vuole vedere finanziamenti, li vede attingere sempre dai fondi che ad essa erano già destinati. Si tratta, quindi, di un'università che finanzia se stessa. Ci sono poche idee e confuse, soprattutto a breve termine, per cucire le solite toppe, senza invece un disegno ed una visione di insieme che rilancino veramente un comparto fondamentale come quello dell'università e della ricerca per un Paese in crisi, come ci insegnano Paesi stranieri che, nei momenti di crisi, hanno aumentato i propri investimenti nel comparto della ricerca e dell'università. Noi, invece, sempre così illuminati e lungimiranti, nei momenti di crisi continuiamo a perpetrare tagli. In quali comparti? In quelli della scuola, dell'università e della ricerca scientifica e della cultura, come se vivessimo in un Paese in cui questi tre comparti non potessero invece essere un motore trainante anche dell'economia. Ormai, però, ci siamo stancati di ripetere queste cose, perché le ripeteva qualcuno prima di me. Ho iniziato a ripeterle io, da quando sono entrata dentro questo Parlamento e, insieme a me, altri colleghi. Però, ad ogni appuntamento in cui si parla di stabilità o di legge finanziaria, continuiamo a vedere sempre le solite pratiche di un Governo che non è illuminato, ma guercio. Mi avvio a concludere. Al di là dell'essere un Governo guercio e ritornando un attimo al piano della «buona scuola», possiamo prenderla come esempio e come metafora di un vuoto nel quale sta sospeso un Paese che, anziché essere governato da un Presidente del Consiglio e da una squadra veramente interessati ad elaborare delle strategie per farci uscire da questo tunnel, è governato da una banda che mette mano alla Costituzione, che fa pasticci normativi e che continua a non fare quello che dovrebbe fare.
2015-04-23	PD	DelBarbaMauro	A rafforzare e rendere veritiero il cambiamento di scenario delineato dal Documento di economia e finanza contribuiscono mix di interventi di politica economica e monetaria in via di adozione in ambito europeo, oltre che, come già ricordato, l'andamento del prezzo del greggio. Tra questo mix di interventi sicuramente meritano una citazione il cosiddetto quantitative easing, da cui ci aspettiamo che vengano ripristinate le condizioni affinché gli istituti possano concedere credito alle aziende. Questo non avverrà per via automatica, per il solo effetto del quantitative easing. Sicuramente il Governo e il Parlamento dovranno aiutare gli istituti di credito italiani anche a far fronte alla problematica dei crediti non performing, che attualmente appesantisce i bilanci delle nostre banche. Il deprezzamento dell'euro è un altro elemento che sicuramente sospinge questi venti e questo cambiamento di rotta e aiuta le esportazioni e le aziende che prevalentemente esportano i prodotti italiani di qualità all'estero. Tuttavia, è importante che si registri che, di fianco a questo dato significativo sulle esportazioni, questo andamento sia sostenuto anche da sforzi sulla domanda interna. E, quindi, sebbene questi venti positivi esterni all'azione del Governo vadano riconosciuti e salutati con favore, non si possono non mettere in evidenza nel contempo anche tutti gli sforzi per equilibrare internamente la situazione. Durante il semestre di Presidenza italiana dell'UE è stato dato un decisivo impulso anche al dibattito sull'agenda degli investimenti in Europa e il nostro Paese è risultato tra i principi artefici dell'iniziativa che ha portato al piano degli investimenti. Ricordo solamente i 315 miliardi di investimenti in tre anni. Si tratta di una misura che probabilmente non sarà sufficiente, ma che segna una forte discontinuità con il passato, anche sul tema degli investimenti. Infine, voglio ricordare due interventi che caratterizzano questo DEF. Il primo è quello finalizzato a scongiurare l'attivazione delle clausole di salvaguardia per il 2016, di cui già si è detto in questa Aula e sul quale, quindi, non mi intrattengo oltre. Il secondo intervento è rappresentato dall'utilizzo della flessibilità delle finanze pubbliche connesso alla clausola europea sulle riforme. Anche gli effetti di questo secondo intervento sono già stati ampiamente illustrati. Concludo ricordando che il Programma nazionale di riforma prevede il rafforzamento di questa tendenza attraverso il necessario cambiamento strutturale che passa per le riforme importanti in corso e in arrivo: citiamo quella istituzionale, della pubblica amministrazione, del mercato del lavoro, della giustizia, quella fiscale, la revisione della spesa, le privatizzazioni, le politiche per la concorrenza e la competitività, il settore creditizio, l'ambiente, le infrastrutture, la riforma della scuola e il piano nazionale della scuola digitale. Sono tutti interventi che oggi ci consentono di guardare al futuro con una prospettiva differente, con un ottimismo che sicuramente non vuole certo sbilanciarsi. Anche se ci troviamo nella fase della curva per cui i dati tendenziali e le azione programmatiche del Governo ci lasciano usare parole di ottimismo per il futuro, non dimentichiamo che gli italiani stanno vivendo il loro momento di minimo di questa curva, il momento più difficile. E, allora, è agli italiani che consegniamo gli sforzi di questo DEF e alle fatiche che oggi gravano sulle loro spalle, sulle famiglie e aziende. Sicuramente, nei prossimi tre anni, si conferma una legislatura che dovrà insistere sulle riforme affinché queste prospettive diventino effettivamente una realtà.
2015-04-23	PD	MoscardelliClaudio	Tanti sono i numeri che possiamo richiamare nei nostri interventi per sostenere e criticare quanto esposto dal Governo all'interno del DEF. Addirittura, sullo stesso numero o tabella possiamo esprimere giudizi diversi. Tuttavia, questo Documento di economia e finanza, come pure è stato sottolineato nell'intervento del relatore, ha un punto fondamentale: fa riferimento non solo a dei dati macroeconomici che derivano da una serie di congiunture esterne favorevoli, ma anche ad alcuni provvedimenti che il Governo ha messo in campo e che attengono non solo al sostegno della ripresa sul versante dell'abbassamento della pressione fiscale alle imprese, di sostegno ai redditi medio bassi e così via, ma anche a tutta una serie di riforme che si stanno mettendo in campo. Pensiamo all'attuazione della delega per la riforma fiscale, alla riforma del mercato del lavoro e alle riforme sulla pubblica amministrazione, la scuola, la giustizia e la revisione del codice degli appalti.
2015-04-28	M5S	MontevecchiMichela	E perché dico che la ministra Giannini non dovrebbe permettersi di parlare di antidemocrazia? Perché ricordiamo che il Ministero stesso, illo tempore, è stato a sua volta molto violento. Ricordiamo che mesi fa gli insegnanti che si erano recati al MIUR per depositare alcune delibere di collegi di docenti di numerose scuole contro il disegno di legge su «La buona scuola» sono stati accolti da quattro file di poliziotti in tenuta antisommossa.
2015-04-28	M5S	MontevecchiMichela	Signora Presidente, il 24 aprile la ministra dell'istruzione Stefania Giannini si è presentata alla festa dell'Unità di Bologna, insieme alla senatrice Puglisi, a parlare della Buona scuola. È accaduto che la ministra Giannini è stata duramente contestata da un minacciosissimo contingente di insegnanti, docenti e studenti armato - udite, udite - di pentole e mestoli. La ministro Giannini ha avuto il coraggio di dire cornuto all'asino, come si direbbe nel noto proverbio «Il bue che dice all'asino cornuto». In sostanza ha avuto il coraggio di apostrofare questi docenti, genitori e studenti - che la stavano giustamente contestando per questo disegno di legge su «La buona scuola», che è vergognoso - come pericolosi squadristi. Perché dico che è il bue che dà del cornuto all'asino?
2015-04-29	M5S	AirolaAlberto	Signor Presidente, il mio intervento verte sul primo concorso nazionale per l'accesso alla scuola di specializzazione medica che è stato un disastro che non si è ancora concluso. Si sono verificate irregolarità, c'è stata l'inversione delle prove, sia del 29 che del 31 ottobre 2014, un'annunciata ripetizione delle prove il 7 novembre e poi è terminato tutto con una aggiustatina: sono stati cancellati quattro quesiti. Che dire? La gestione del concorso da parte del MIUR è stata illegale. C'è stata la manomissione informatica di 10.000 prove; nulla di verbalizzato con il TAR che, essendo stato investito della responsabilità di salvare il Ministero e il Governo, ha rigettato i ricorsi che invece sono stati accolti dal Consiglio di Stato e ha dato il via libera a 300 medici. E cosa fa il MIUR? Non vuole riconoscere la decisione del Consiglio di Stato e intende far trasporre la causa al TAR. Tutto questo è inaccettabile, è un vile attacco agli organi amministrativi ancora integri e responsabili che agiscono per senso di giustizia e non per salvare il fondoschiena al Ministero. Confermate che esiste una circolare del MIUR che invita gli atenei a non eseguire i provvedimenti dei giudici? Si sta impunemente contravvenendo al parere della giustizia e si espone lo Stato ad una denuncia della Corte dei conti, e non dimentichiamo il danno erariale che porterebbero i ricorsi. La ministra Giannini ha fatto già troppi danni e deve andare a casa. Lo abbiamo anche richiesto. Qui si calpestano diritti costituzionali di cittadini e professionisti. Abbiamo visto già come riuscite a privare i cittadini della possibilità di votare per i loro rappresentanti. Adesso negate anche il diritto allo studio, alla salute, nonché il diritto al lavoro. Ripristiniamo la legalità o dobbiamo assaltare la Bastiglia?
2015-04-29	LN	VolpiRaffaele	Signor Presidente, chiedo al relatore ed al Governo se, almeno come proposizione, possa essere trasformata in ordine del giorno l'ipotesi che la scuola si avvalga dell'associazionismo di ANCI ed UPI per fare formazione. Credo non vi sia nulla di oneroso, né tantomeno di scandaloso che in questa forma di preparazione si possa avere un rapporto proficuo con l'associazionismo riconosciuto. Chiedo se c'è almeno la possibilità di presentare un ordine del giorno. PRESIDENTE. Invito il relatore ed il Governo a pronunciarsi su questa proposta di trasformazione in ordine del giorno.
2015-04-29	PD	PagliariGiorgio	Signor Presidente, un ordine del giorno potrebbe impegnare, al più, a valutare l'eventualità o l'opportunità, ma è chiaro che la scuola poi farà convenzioni senza limiti, nel senso che le farà per quanto funzionali. A me pare, quindi, che un ordine del giorno su questo tema non abbia neanche la portata dell'ordine del giorno, in quanto il modulo convenzionale sarà ovviamente usato dalla scuola anche nei confronti di enti come questi, ma non si può precostituire sul piano convenzionale un canale preferenziale.
2015-04-29	PD	PagliariGiorgio	È chiaro che una scuola di tale natura, che riguarda le amministrazioni pubbliche, non potrà non fare riferimento ad organismi che sono in questo ambito istituzionale. Mi sembra sinceramente, però, che un ordine del giorno in questo senso non abbia neanche la portata di un ordine del giorno: è nei principi che ci sia il convenzionamento e che la scuola si possa poi rivolgere ad enti come ANCI ed UPI.
2015-04-30	PD	CociancichRoberto	Voi siete incapaci e basta! COCIANCICH (PD). Questo è un aspetto deteriore del nostro dibattito politico e credo sia veramente un'occasione perduta per concentrarci sul merito delle questioni. PRESIDENTE. La invito a concludere, senatore Cociancich. COCIANCICH (PD). L'ultima parola chiave, signor Presidente, che credo possa riassumere le tante facce e i tanti volti di questo importante provvedimento, è il tema della responsabilità, su cui ci giochiamo la credibilità del Paese, ovvero la capacità di assumerci - sia come politici, sia come amministratori - la responsabilità delle nostre attribuzioni di fronte ai cittadini. E questo provvedimento incide radicalmente sul tema della responsabilità, intervenendo sull'aspetto del merito. Non è assolutamente vero quello che è stato detto ieri, che questo provvedimento fa venire meno i principi di valorizzazione del merito, che riguardano anche la responsabilità dirigenziale. Anzi, sono presenti una valutazione del merito più semplice delle performance degli amministratori pubblici e dei dirigenti; un principio di formazione continua, con la Scuola nazionale di formazione; l'istituzione di un ruolo unico; la distinzione delle fasce e la durata breve degli incarichi, pari a sei anni, e questo vuol dire che non ci sarà più la possibilità di avere dirigenti come Incalza, rimasto per vent'anni nello stesso posto. Da domani ci sarà un principio di rotazione e di mobilità. Aggiungo poi la selezione tramite un corso concorso e il tema delle società partecipate, che sono state spesso un luogo di scarico di responsabilità da parte di chi aveva, invece, il compito di assumersi la responsabilità di scelte, a volte difficili. PRESIDENTE. La invito a concludere, senatore Cociancich, COCIANCICH (PD). In conclusione, signor Presidente, credo che tutti questi motivi, riassunti in modo molto rapido, giustificano ampiamente un consenso pieno da parte del Gruppo del Partito Democratico al disegno di legge in esame. Annuncio quindi, a nome del Gruppo, il voto favorevole al provvedimento.
2015-04-30	PD	FaveroNicoletta	Questa notizia ha recato sconcerto e preoccupazione tra la cittadinanza italiana, a causa dello specifico contesto territoriale biellese e della grave crisi economica che colpisce il territorio. Tale decisione rischia infatti di creare ulteriori disagi tra la popolazione e di ledere gli standard di qualità sul territorio del servizio postale universale secondo quanto previsto dalla normativa di legge in tema di servizi pubblici e dalla Carta della qualità del servizio postale universale. Questo piano di organizzazione su tutto il territorio nazionale di Poste italiane interesserebbe circa 450 uffici postali destinati alla chiusura e altri 600 a rischio di ridimensionamento degli orari, per un totale di circa 1.000 interventi. Questo progetto, a parere dell'interpellante, rischia di penalizzare fortemente parte del territorio italiano, soprattutto nelle zone montane e rurali, che caratterizzano prevalentemente alcune Regioni come il Piemonte, con pesanti ricadute sugli utenti e sui livelli occupazionali. Si consideri inoltre che, in una nota del presidente AGCOM del 22 gennaio 2015, è stata ribadita, pur in un contesto di doveroso contenimento dell'onere del servizio postale universale e di necessaria razionalizzazione, l'attenzione da parte dell'Autorità verso la situazione delle aree geografiche più remote del territorio nazionale: le zone rurali, montane e le isole minori. Come riportato nella medesima nota, nel modificare i criteri di distribuzione degli uffici postali è stato ritenuto opportuno inserire specifici divieti di chiusura di quegli uffici che servono gli utenti che abitano nelle zone remote e disagiate del Paese, anche a fronte di volumi di traffico molto bassi e di alti costi di esercizio. Infine, la nota riportava l'obbligo, presente nella delibera, di avviare con congruo anticipo con le istituzioni locali le misure di razionalizzazione e ciò per avviare un confronto sulla possibilità di limitare i disagi per le popolazioni interessate individuando soluzioni alternative. Ho presentato quindi questa interpellanza, lo scorso 11 febbraio, per sapere la posizione del Governo sulla situazione, se tali interventi di Poste italiane sull'intero territorio nazionale siano effettivamente coerenti con i criteri di distribuzione dei punti di accesso alla rete postale pubblica, previsti dal decreto ministeriale del 7 ottobre 2008 e se il Ministero non ritenga opportuno, con atti di propria competenza, garantire ai cittadini il servizio universale delle comunicazioni postali, evitando che vengano disattesi gli obblighi imposti al fornitore del servizio dalla normativa e dal contratto di servizio, attraverso la chiusura e il ridimensionamento degli uffici postali territoriali del Paese. Infine, per quanto riguarda nello specifico il territorio piemontese e biellese, si chiede se corrisponde al vero la notizia relativa alla chiusura e alla riduzione dell'orario settimanale di diversi uffici postali locali, in aggiunta a quelli indicati da Poste italiane nella comunicazione del 2 febbraio 2015 e se si intenda intervenire per evitare i previsti disagi che si creerebbero in seguito a tali interventi tra la popolazione biellese e piemontese, che non tutelano e valorizzano il pubblico servizio presso località classificate come montane, come Oropa; sito ampiamente ricettivo dove - per citare dei numeri - si registrano 20.000 pernottamenti e 500.000-800.000 visitatori ogni anno. Da quando ho presentato un'interpellanza, per la cui risposta dovrebbe intercorrere un tempo inferiore (quindici giorni), il quadro della situazione è sicuramente mutato. Infatti, lo scorso 19 febbraio vi è stato un incontro tra la Conferenza Stato-Regioni e i rappresentati dell'ANCI con il presidente e l'amministratore delegato di Poste italiane sul piano industriale del gruppo, al termine del quale, il presidente Chiamparino ha evidenziato la disponibilità di Poste italiane ad accompagnare l'applicazione del piano industriale anche con incontri regionali e locali e la possibilità di gestire anche alcune eccezioni. A ciò è seguito l'annuncio, il 18 marzo scorso, che l'azienda procederà all'attuazione del piano di razionalizzazione solo dopo aver completato il dialogo avviato con le Regioni, per l'analisi di dettaglio dei territori, seguendo le indicazioni del Ministero dello sviluppo economico atte al coinvolgimento delle istituzioni locali. C'è poi stato un ulteriore passo, il 9 aprile, in cui il Senato ha approvato mozioni sul piano di razionalizzazione di Poste italiane, che impegnano il Governo a diverse misure. Ho poi approfondito la questione, con una ulteriore interrogazione, perché i problemi purtroppo si sono sommati e dunque vorrei fare un brevissimo richiamo alla possibile adozione del modello di recapito a giorni alterni degli invii postali rientranti nel servizio universale, che è l'ultima proposta di Poste italiane. Lo dico in anticipo: secondo tutti coloro che hanno sottoscritto l'interpellanza, ciò non si addice al modello proposto da Poste italiane, essendo applicato al 65,8 per cento dei Comuni italiani - ovvero la grande maggioranza degli stessi - rendendo quindi questa deroga una regola strutturale. Infine, il criterio della densità, che dovrebbe essere di tutela, dei 200 abitanti per chilometro quadrato, di fatto comporterebbe una riduzione del servizio postale in zone già poco servite da infrastrutture di genere diverso, come il servizio di banda larga, la rete di telecomunicazione cellulare, il segnale televisivo del digitale terrestre, che non arriva. Se in questi siti, nelle isole minori, nei Paesi collinari o disagiati, o nelle zone montane andiamo a togliere la possibilità di interazione con un ufficio così importante, che spesso, insieme alla caserma dei carabinieri e alla scuola è l'unico segnale di presenza delle istituzioni, ci sono dei grossi problemi. Con l'interpellanza e le interrogazioni successive intendiamo dunque sollecitare Poste italiane, affinché venga pubblicata quanto prima la lista dei Comuni interessati dal piano proposto dall'azienda, compresi quelli che interessano il territorio piemontese, in cui sarebbero coinvolti circa 900 enti locali - l'ossatura italiana è fatta dai piccoli enti locali - e chiedere quali azioni intenda intraprendere per evitare la lesione del diritto di accesso dei cittadini al servizio universale postale, nelle piccole realtà, soprattutto montane e insulari, che si verrebbe a creare anche a causa dell'applicazione del modello di recapito a giorni alterni degli invii postali, che si assomma alla chiusura di molti uffici postali territoriali. PRESIDENTE. Il rappresentante del Governo ha facoltà di rispondere congiuntamente all'interpellanza testé svolta e alle interrogazioni.
2015-05-05	M5S	MartelliCarlo	L'ha fatto quel Presidente del Consiglio che dice continuamente che non ci sono soldi per la scuola, per questo e quest'altro; ma i soldi per andare a fare campagna elettorale a spese del cittadino bancomat li ha trovati. Certo, paga sempre il cittadino! Cosa si è inventato però? Si è inventato che all'interno dei tre comizi ha inserito delle visite istituzionali, in modo da giustificare, secondo lui, il fatto di essere andato a fare campagna elettorale. E no! Non lo giustifica lo stesso. Ha sempre fatto campagna elettorale! Ma quand'è che voi del PD - che in questo momento non ci siete neanche - la smetterete con questo sistema? Quand'è che direte basta a queste cose? Perché non andate dal cittadino a raccontarglielo? Guardate che un volo di Stato costa molto e su questi aerei c'era anche una vostra delegazione di parlamentari (magari anche qualcuno di voi, adesso non ho i nomi sotto mano).
2015-05-05	PD	FasioloLaura	(ore 19,27) FASIOLO (PD). Signor Presidente, i fatti di Milano in occasione dell'Expo invitano a riflettere profondamente. È giusto però registrare anche episodi decisamente meno eclatanti, ma comunque inquietanti, che avvengono quotidianamente nei nostri territori e che purtroppo però hanno modesto risalto - o non ne hanno affatto - sulle cronache nazionali. Faccio presente che a Gorizia pare la procura abbia aperto un fascicolo per indagare su un vile atto di oltraggio al Lapidario, che ha infissi i nomi di 655 cittadini italiani, vittime di deportazioni e del massacro delle foibe. Sul muro sta scritto «fasci in foiba». Alcuni giorni orsono, sul muro che circoscrive il Nazareno, casa dell'Arcidiocesi che ospita gratuitamente immigrati clandestini, sempre a Gorizia, è comparsa la scritta «clandestini a morte» e a seguire una svastica. Entrambi gli episodi, avvenuti in una città civile e tranquilla, sono inquietanti. Il muro del Lapidario rappresenta e ricorda la nostra storia, drammatica per tante vite e famiglie. Oggi dobbiamo imporci forti riflessioni e chiederci se più d'una istituzione abbia fallito quando, dopo settant'anni, tutti dovrebbero aver preso coscienza dell'orrore di questa parte della nostra storia. Ricordo tante testimonianze dirette, il dolore di un'amica preside scomparsa, Lucilla, il cui padre, veterinario ad Aidussina, fu barbaramente trucidato solo per aver fatto correttamente il suo dovere professionale, bloccando una partita di carne infetta. Sono passati settant'anni e tanto è cambiato. A tutte le parti che in guerra e a guerra finita hanno sofferto e subito lo strascico di misere vendette, va il nostro commosso ricordo ed il nostro profondo rispetto. Alla scuola e alla famiglia, ma anche alla politica, il compito di educare ogni giorno ai valori della convivenza pacifica e rispettosa di tutte le idee, di tutte le opinioni, ed al valore del gesto, al peso della parola e non solo nei giorni rituali delle commemorazioni. Usiamole queste parole in maniera degna, colleghi. Di fronte alla globalizzazione della violenza, che impregna di sé ogni giorno le nostre cronache, quasi legittimata da toni imbarbariti ed espressioni sempre più urlate ed involgarite, gli ideali e i gesti positivi sembrano avere poco spazio per affermarsi ed esprimersi. Ecco perché vorrei lanciare un messaggio alla buona scuola del territorio e del Paese: che prontamente risponda con una riflessione profonda alle provocazioni di chi lorda i muri, minaccia, intimidisce e genera insicurezza, di chi lorda i luoghi carichi di sacralità che ricordano vittime di persecuzioni o contesta con modalità barbare e incivili, perché non succeda mai più che qualcuno dichiari, quasi con candore, di amare i tafferugli ed il caos e che, se avesse una spranga spaccherebbe, per poi chiedere scusa, con altrettanto candore. Su questo la buona scuola dovrà ben dire - ma soprattutto fare - qualcosa, curando la formazione culturale e la coscienza critica. Quella della pars construens è una priorità, ma soprattutto una grande urgenza.
2015-05-06	FI	PelinoPaola	I ritardi del nostro Paese nello sviluppo digitale possono essere riscontrati anche esaminando i diversi settori pubblici che offrono servizi ai cittadini. Nel comparto sanità, ad esempio, il fascicolo sanitario elettronico è stato introdotto solo in quattro Regioni ed è attualmente utilizzato solo dal 13 per cento della popolazione. Inoltre, solo il 6 per cento delle cartelle cliniche in Italia è dematerializzato, solo il 49 per cento delle aziende sanitarie offre la possibilità di prenotare on line le visite specialistiche e il 24 per cento di pagare il ticket via web. Nel settore della scuola, nonostante alcuni progressi realizzati negli ultimi anni, le connessioni ad Internet ad alta velocità sono presenti ancora solo nel 23 per cento degli istituti del secondo ciclo e nel 10 per cento di quelli del primo ciclo e viene messo a disposizione un computer ogni 8 studenti. I Comuni hanno avviato significative misure di digitalizzazione, ma ancora solo in un caso su cinque vengono erogati servizi che possono essere svolti completamente online. Solo il 15 per cento dei Comuni capoluogo consente il pagamento online della TASI e percentuali ancora più basse riguardano gli altri tributi comunali. Non solo, ma l'Italia è il Paese con la minore copertura di reti di nuova generazione in Europa. Nel 2014 soltanto il 20 per cento del territorio è coperto dalla rete con velocità di 30 megabit per secondo, contro un 62 per cento della media europea. Se aggiungiamo a questi dati che molte zone del nostro territorio sono totalmente scoperte, perché svantaggiate o perché montane, ci rendiamo conto della esigua copertura della rete sull'intero territorio. A riguardo, accogliamo con favore l'obiettivo strategico dell'Agenda digitale europea, secondo cui entro il 2020 sull'intero territorio si svilupperà una infrastruttura di banda ultralarga, garantendo così che il 100 per cento dei cittadini possa usufruire della rete a 30 megabit al secondo. Questa strategia non è altro che la prosecuzione di quanto aveva predisposto l'allora ministro dello sviluppo economico Paolo Romani nel 2009 con il Governo Berlusconi. Quel programma di implementazione della banda larga era volto a colmare il digital divide esistente in Italia e consisteva nel portare la banda larga ad almeno 20 megabit al secondo al 96 per cento della popolazione e ad almeno 2 megabit al secondo alla restante parte entro il 2012. Dalla comparazione delle cifre sulla velocità della rete si comprende come la tecnologia, in pochissimi anni, abbia fatto passi da gigante. Adesso si parla di 100 megabit al secondo, e non più di 20, ma quel che è importante mettere in luce in questa sede è che Forza Italia ha da sempre considerato la banda ultralarga un baluardo per la crescita e la modernizzazione del Paese e il piano Romani ne è un esempio significativo. Per queste ragioni, attraverso la nostra mozione auspichiamo che il Governo si faccia carico dell'esigenza ormai inderogabile di dotare l'Italia di una rete veloce di telecomunicazioni che ci consentirà di essere all'avanguardia, di essere più moderni e più competitivi. Dal nostro punto di vista, è preminente elaborare una visione strategica nazionale per il settore delle telecomunicazioni in cui venga valorizzato sia il contributo fondamentale delle imprese private sia l'interesse dei cittadini ad essere raggiunti dalla rete a banda ultralarga. Le ingenti risorse che servono per la realizzazione della messa in opera della rete non devono scoraggiare la buona volontà. In tal senso, chiediamo al Governo di impegnare le risorse dei fondi strutturali europei per sostenere gli interventi necessari a sviluppare la banda larga e ultralarga su rete fissa e in fibra, wi-fi e mobile. Infine, è doveroso portare avanti l'Agenda digitale europea 2020 e perseguire gli obiettivi prefissati dalla strategia italiana per la banda ultra larga e per la crescita digitale 2014-2020.
2015-05-06	LN	ConsiglioNunziante	Signora Presidente, inizierei il mio intervento cercando di capire chi ringraziare per primo. Il Governo è stato molto sensibile nelle sue dichiarazioni, ma vorrei ringraziare soprattutto i nostri colleghi sardi - il senatore Uras, il senatore Floris ed altri - che hanno avuto la sensibilità di mettere in condizione il Senato di poter parlare finalmente di questioni molto delicate, e soprattutto chi ha avuto la sensibilità di sottoscrivere queste mozioni, perché ultimamente ci siamo occupati molto poco di problematiche di questo Paese legate all'industria, all'artigianato ed alle piccole e medie imprese e ci siamo occupati molto poco, e continuiamo ad occuparci molto poco, di turismo. Le mozioni sono complesse e molto articolate, le premesse che precedono le richieste al Governo sono veramente cogenti e, proprio perché attuali, queste mozioni sono drammatiche. Non saprei se definire le mozioni come un grido di dolore, ma sicuramente le interpreto come un grido di aiuto. Queste mozioni vogliono portare a conoscenza di tutti, soprattutto di questa Assemblea, ma in generale di tutto il Paese, quali sono le problematiche di questa Regione. Sono sicuro, però, che oltre alle mozioni ci sarà qualcos'altro da fare: dovremo tentare di mettere in condizione noi stessi di poter legiferare in un senso positivo. L'idea di poter parlare di questioni concrete ci ha affascinato da subito: si tratta di questioni, come dicevamo prima, troppe volte accantonate, forse perché la legge elettorale era più importante e adesso ci sarà la questione del Senato che metterà in disparte anche le problematiche legate ancora all'industria, al turismo, alle piccole e medie imprese ed al debito pubblico. Ebbene, la Sardegna è una Regione favolosa, una terra unica, che possiede un'autonomia tra l'altro del tutto particolare, più accentuata rispetto alle altre per via di situazioni storiche e geopolitiche specifiche. La Regione Sardegna, come altre, è individuata come speciale nell'articolo 116, comma 1, della Costituzione e per sgombrare il campo da qualunque dubbio, come ho già detto nell'illustrazione della mozione, noi della Lega Nord non chiediamo assolutamente di eliminare la forte autonomia che la Costituzione attribuisce alle attuali Regioni a statuto speciale, ma crediamo sia necessario aumentare il grado di autonomia delle Regioni a statuto ordinario, permettendo loro di ragionare in termini economici un po' diversi e prendendo come modello di riferimento, per quanto ci riguarda, le specialità e mi riferisco alle mie zone del Nord. Fatta questa premessa, in primo luogo vorrei far notare che se ogni Regione fa bene nel suo piccolo, non fa solo bene a sé stessa, ma all'intero Paese. Auspico quindi che lo Stato centrale metta queste Regioni in condizioni di poter ben operare. Le mozioni in esame, signora Presidente, trattano della crisi economica e sociale che attraversa la Sardegna, una crisi di dimensioni particolarmente gravi. Come dicevamo prima, dal 2007 sono stati persi tredici punti percentuali di PIL, il tasso di disoccupazione si aggira attorno a una cifra del 19 o 20 per cento, la disoccupazione giovanile è al 54 per cento e le famiglie povere sono il 24-25 per cento. Sono dati spaventosamente superiori alla media nazionale, che è già di per sé drammatica. Anche se la Sardegna è rappresentata in tutti i cartelloni pubblicitari come un territorio molto bello (ed effettivamente lo è) ha problemi, con ripercussioni economico-finanziarie, nelle aree sottoposte a servitù militari che richiedono la bonifica dei siti; si tratta di danni che negli anni hanno determinato problematiche sociali ed economiche su siti che poi sono diventati improduttivi; si riscontrano, poi, problemi ambientali anche per le acque che abbisognano di bonifiche. Si passa poi a ragionamenti sulle scorie nucleari, un tema che presenta grandi problemi, o alla questione del regime carcerario, perché nell'isola vi sono moltissimi posti per detenuti ai sensi dell'articolo 41- bis. La Sardegna non ha avuto più fortuna, anzi ha subito qualche grande problematica, a seguito delle calamità che l'hanno colpita nel 2013 e ad oggi non ha avuto ancora risposte positive. Passando poi all'energia, la Sardegna è l'unica Regione senza metano. Parlavo prima con una collega la quale sosteneva che del metano non c'è bisogno e che forse bisognerebbe avere più attenzione per altre questioni. Anche a questo proposito sarebbe il caso di mettersi d'accordo; non siamo l'IKEA, ma qualche tavolo possiamo anche farlo: mettiamoci d'accordo su quale sia la cosa migliore per quest'isola. Il costo dell'energia è del 15 per cento più alto che nel resto del Paese, dove è già il più alto che nell'intera Europa; si capisce quindi perché la filiera dell'alluminio in particolare abbia avuto le problematiche che ben conosciamo. Si parla di mobilità, un diritto costituzionalmente tutelato, ma non garantito di fatto perché, essendo un'isola, probabilmente bisognerebbe avere più attenzione per i trasporti aerei e via mare, per non parlare della viabilità interna all'isola stessa. Quanto alle strategie industriali, in un periodo in cui le vertenze occupazionali sono all'ordine del giorno, in cui la compagnia aerea Meridiana e la società Meridiana Maintenance sono in forte difficoltà, mi è parso di capire che l'impegno del Governo è scarso o sicuramente molto poco incisivo. L'agricoltura - questo era l'oggetto della discussione che ho avuto prima con la collega - è uno dei fattori che andrebbe sicuramente valorizzato, perché la Sardegna è un territorio molto complesso che fa delle specialità una questione di carattere nazionale ed europeo. Quanto alla scuola - e qui casca l'asino - si riscontra la chiusura di moltissimi istituti, come è capitato nell'intero Paese, ma le difficoltà legate alla mobilità interna hanno acuito ancora più le problematiche in quest'isola. La morfologia dei territori non ha certamente aiutato, costringendo le famiglie a forti spostamenti e credo che di fatto abbia influito molto sull'abbandono scolastico, in una Regione che ha già il triste primato del più alto tasso di dispersione scolastica. Stessa sorte per i tribunali e per i giudici di pace. E chi più ne ha, più ne metta. È lo specchio di questo Paese, probabilmente visto con una lente di ingrandimento. La mozione in votazione chiede che il Governo riveda alcune questioni e, come in tutte le mozioni che sono state presentate, gli si chiede di attivarsi concretamente per tutelare gli interessi territoriali, con una collaborazione tra Stato e Regioni, coinvolgendo il sistema delle autonomie. Pieno riconoscimento all'ordinamento autonomo dell'isola, ma con uno sguardo a quelle Regioni che hanno voglia di mettere in discussione questo sistema centralistico, che è sempre più centralistico. E il riconoscimento ai più alti livelli della lingua sarda. Cari senatori sardi, questo riconoscimento può essere ricondotto anche ad altre regioni. In Italia abbiamo 20 regioni e sarebbe bellissimo che ci fosse una mozione alla settimana su ogni regione, per mettere in condizione questo Senato di lavorare su questioni squisitamente tecniche e serie. Qualcuno ha chiesto di inserire nell'agenda di Governo la questione sarda. Questa è un'ottima idea. La questione sarda potrebbe essere un modello su cui lavorare. C'è molto da fare e magari potrebbe nascere qualche buona idea anche per gli altri territori di questo Paese. Parlare di produzioni, parlare di tipicità, parlare di cultura e di lingua è musica per le orecchie di questo Gruppo. Dovrà lavorare molto il Governo, però, perché la Sardegna è assetata di energia e di infrastrutture e vuole essere messa in condizione di sfruttare sia l'agricoltura che il turismo in modo serio. Il senatore che mi ha preceduto ha parlato di poca lungimiranza della politica locale. A mio avviso, chi pensa di poter "fregare" i ricchi mettendoli nella condizione di dover pagare qualche soldo in più per risollevare le casse della regione probabilmente non ha capito nulla e metterà in crisi solo ed esclusivamente le maestranze e gli operai, che lavorano intorno al business del vip e del "vippume" che gira per la Sardegna e intorno all'indotto legato al turismo e che ci rimetteranno in prima persona. Noi siamo fiduciosi che questo Governo possa mettere in condizione quest'Assemblea e le Commissioni di lavorare su queste problematiche. Ben vengano queste mozioni. Sarà un inizio, per poter parlare seriamente di un piano industriale e di un piano energetico nazionale, cosa che in questo periodo abbiamo fatto molto raramente e forse anche malamente.
2015-05-06	M5S	CioffiAndrea	Gli aspetti che trattiamo sembrerebbero tecnici. Parliamo di fibra, di capacità di download e upload, ma l'infrastruttura di rete rappresentata dalla banda ultralarga è forse l'unica, vera e grande infrastruttura di cui questo Paese ha bisogno. E lo dovremmo ricordare tutti perché, una volta finite, storicamente, la rete elettrica, la rete gas e tutte le reti, compresa quella in rame di Telecom, che hanno consentito a questo Paese di andare avanti, l'unica vera infrastruttura di rete di cui abbiamo bisogno è la rete in fibra. Nel corso degli ultimi anni lo sviluppo della rete ha conosciuto una straordinaria espansione. Nel nostro Paese siamo, purtroppo, ancora indietro rispetto agli altri Paesi europei. Dobbiamo fare qualche esempio. Bisogna spingere verso la digitalizzazione della pubblica amministrazione, di cui tutti parliamo, ma poi dobbiamo agire e, abbiamo la sanità, la scuola. La comunicazione via video, sul web, è diventata molto forte ed importante. Sappiamo che l'Italia è rimasta storicamente indietro, perché non è mai andata verso la televisione via cavo, e questo rappresenta un ritardo, perché non siamo mai partiti su questo fronte. Per fare in modo che le città siano sempre più smart - per usare una parola inglese che rende bene l'idea, essendo ormai entrata nel lessico comune - dobbiamo fornire servizi migliori. Le connessioni veloci e superveloci rappresentano quindi, sicuramente, una grande capacità di sviluppo di questo Paese. Se vogliamo usare un termine a voi caro, e a noi un po' meno, che è quello del PIL, dovremmo dire che la Commissione europea ci ricorda che, aumentando del 10 per cento la penetrazione della banda ultralarga, si può contribuire ad un aumento del PIL stimato nell'ordine dell'1-1,5 per cento. Dobbiamo raggiungere i ben noti obiettivi di una connessione di 30 megabit per secondo per tutti i cittadini entro il 2020 e della disponibilità, per almeno il 50 per cento della popolazione, di 100 megabit per secondo, ma siamo ancora lenti e siamo molto indietro. Infatti, un'indagine conoscitiva effettuata dall'Autorità garante per la concorrenza e dall'Autorità per le garanzie nelle comunicazioni del novembre 2014 ci ricorda che l'Italia, insieme a Cipro e alla Grecia, è ultima fra i Paesi membri dell'Unione europea, con un numero di persone che ha sottoscritto un abbonamento di download superiore a 30 megabit per secondo inferiore all'1 per cento, mentre la media europea è del 21 per cento. Quindi, siamo molto indietro. Il senatore Ranucci ha parlato prima di un accordo tra Telecom e Metroweb, ma dobbiamo ricordare che ieri stranamente si è svolto un incontro nella sede del Partito Democratico, al Nazareno, fra l'AGCOM con il suo Presidente, l'Antitrust con il suo Presidente, Telecom con il suo Presidente, Vodafone con il suo Presidente, Metroweb e il Governo. E oggi ci viene detto che, con la rete in rame, possiamo raggiungere una velocità di connessione di 100 megabit per secondo. Stiamo forse salvaguardando gli interessi di qualcuno, magari di quella Telecom che è stata spolpata quando è stata svenduta da questo Stato che ne aveva la proprietà e, quindi, è stata sottratta ai cittadini? Continuando a difendere questi interessi, quando riusciremo ad evolverci, ad andare avanti e a far sì che i cittadini tornino ad essere il dominus dell'infrastruttura? Si parlava di 100 megabit per secondo, ma dobbiamo ricordare che la fibra può raggiungere una velocità di 10 terabit al secondo. E quindi, stiamo parlando di un ordine di grandezza notevole, senza considerare che non si parla mai del fatto che la velocità in download e in upload deve essere uguale: in download i numeri si raggiungono, e non in upload e, quindi, come facciamo a creare una nuova industria e una nuova speranza per il nostro Paese? Quello che chiediamo è molto chiaro. È vero, che abbiamo parlato della definitiva e precisa mappatura dell'esistente, ma la cosa fondamentale che chiediamo - ed è questo il punto che ci differenzia - è che l'infrastruttura venga realizzata da una società a maggioranza pubblica, e quindi dei cittadini. Questa infrastruttura deve essere di tutti, altrimenti non ne usciamo. Dobbiamo avere il coraggio di ribadire il ruolo centrale dei cittadini. Gli operatori privati facciano pure tra loro concorrenza, ma lo Stato deve garantire condizioni uguali per tutti, ed è il solo a poterlo fare. Quello che chiediamo è proprio questo tipo di società. Poi magari, come abbiamo letto sui giornali, in queste società potranno entrare Enel, Terna, società a partecipazione pubblica, le municipalizzate, che hanno molte risorse e servizi per far passare la fibra, ma la maggioranza deve essere dei cittadini. Riappropriamoci del ruolo centrale dello Stato. Non è un concetto complicato, non è mica una cosa complicata. Forse è troppo, ma vi chiediamo semplicemente di far sì che vi sentiate orgogliosi di essere cittadini di questo Paese e di poter dire ai cittadini che siete talmente orgogliosi a fare la rete per loro, e che è loro. Forse è difficile farvi capire questo concetto, perché vi siete innamorati del mercato, ma di quel mercato non avete mai rispettato le regole, perché questo è successo. Si parla sempre di concetti di libertà; abbiamo sentito tante volte parlare di un sistema liberale nell'economia, ma poi si violano quelle regole che sono alla base del pensiero liberale. Allora non siete liberali. Siete dei malfattori. Dall'altra parte, come sempre, vi siete innamorati del mercato talmente tanto che qualche soldo finisce nelle tasche di qualcuno che quel mercato gestisce. Allora forse è ora che ci rimettiamo tutti quanti in cammino e torniamo a sentirci potentemente forti. La mozione n. 366 prevede, quindi, che noi torniamo ad essere attori principali e ci ricordiamo che il futuro di questo Paese è tutto nelle infrastrutture di rete. Si potrebbe poi parlare di tutta la partita che si gioca su un altro tipo di infrastruttura, che è quella gestita da un altro operatore molto importante, cioè RAI Way, oggetto di quella famosa offerta pubblica di acquisto fatta da EI Towers che - come abbiamo letto - è oggetto di un'indagine della Guardia di finanza. Chissà come mai avvengono queste cose; chissà come mai qualcuno fa queste cose e su quei movimenti azionari qualcuno di guadagna. Tuttavia, RAI Way ha un altro pezzo di infrastruttura importante, cioè tutte le torri. Sappiamo che il piano Lamy ci dice che la banda a 700 megahertz attualmente usata sarà al servizio della diffusione sui cellulari. E quindi, anche quello è un altro pezzo di infrastruttura da considerare. Pertanto, mi chiedo perché non si pensa di inserire anche RAI Way in questa società pubblica. Perché non facciamo una bella società a maggioranza pubblica? Non ve la chiediamo al 100 per cento pubblica, ma a maggioranza pubblica, possibilmente senza operatori all'interno che devono farsi concorrenza, altrimenti si genera un conflitto di interessi; oppure, se ci debbono entrare, debbono avere quote assolutamente minoritarie. Tutto ciò per far sì che questa infrastruttura sia davvero una gallina dalle uova d'oro per gli italiani, i quali potranno finalmente creare impresa e lo potranno fare da casa e liberarsi dalla schiavitù di dover andare al lavoro. E, in tal modo, e recupereranno tempo e quel tempo servirà loro per vivere meglio, perché quello che serve per vivere meglio è il tempo, e non i soldi.
2015-05-06	PD	FasioloLaura	Dopo decenni in cui il pensiero dominante aveva destinato il settore agricolo ad un ruolo marginale, la sempre più forte consapevolezza del valore della produzione agroalimentare, come carattere distintivo e peculiare dell'identità italiana riconosciuta e ricercata da tutto il mondo, ha ripreso slancio ed è espressione di apertura e lungimiranza delle nostre politiche. Oggi produzione agricola e dieta mediterranea sono il vanto del nostro Paese. Il disegno di legge competitività supporta e agevola agricoltori e imprenditori agricoli, che con sacrificio e capacità hanno innovato anche sul piano tecnologico, hanno investito ed intendono investire per la modernizzazione del comparto e per competere con i mercati emergenti, puntando sull'eccellenza. L'eccellenza agroalimentare italiana è il valore aggiunto del nostro Paese, che ci impone la necessità di tutela e di difesa dal dilagare delle contraffazioni che sfruttano il prestigio del made in Italy per invadere il mercato con prodotti di dubbia provenienza e qualità. Ebbene, i danni prodotti dall'inganno sono plurimi e vanno a sottrarre ai nostri produttori enormi quote di mercato. Il rafforzamento della tutela del made in Italy si completa con l'introduzione nel codice penale dell'interdizione dall'esercizio della professione per chi contraffà o altera indicazioni geografiche tipiche o denominazioni d'origine. Importante è quanto definito sul fronte della semplificazione, dove si interviene sui controlli, attraverso un rafforzamento del coordinamento delle attività degli organi di vigilanza, sul divieto della duplicazione degli accertamenti. Al maggiore snellimento del sistema dei controlli, corrisponde una loro maggiore efficienza ed efficacia attraverso l'incremento del numero di aziende controllate. Vengono evitate sovrapposizioni e si va incontro finalmente alle esigenze produttive delle imprese. Grazie alle norme del collegato sarà possibile aprire un'attività agricola in tempi brevi, ridotti sino ai due terzi: una piccola rivoluzione per le start-up agricole. Il ricambio generazionale e lo sviluppo dell'imprenditoria giovanile in agricoltura, favoriti dall'articolo 6 del disegno di legge, che prevede forme di affiancamento tra agricoltori anziani, pensionati e giovani non proprietari di terreni agricoli, con forme di subentro e di compartecipazione agli utili ed agevolazioni e sgravi fiscali, costituiscono elemento di grande innovazione e una ulteriore sfida per il rilancio del lavoro e dell'imprenditoria giovanile. È prevista una valorizzazione dell'agricoltura sociale e dei prodotti a filiera corta, oltre all'allineamento dell'ordinamento nazionale agli orientamenti comunitari in materia di gestione del rischio in agricoltura. Ma voglio sottolineare anche il fondamentale richiamo al potenziamento dei poli logistici, delle piattaforme innovative indispensabili per lo sviluppo dell'esportazione, dove il trasporto su gomma va sostituito con quello su rotaia e marittimo. L'articolo 11 mi sembra assolutamente importante e innovativo su questo versante. Sono convinta che, su questo terreno, l'Italia potrà giocare con prospettive di grande successo le carte della sua competitività. Proprio per questo, è fondamentale permettere ai nostri imprenditori di essere alleggeriti dagli aggravi burocratici e fiscali che sono delle vere e proprie zavorre che rallentano e che hanno rallentato e frenato fino ad ora anche la corsa dei talenti: questo non dovrà succedere più. Mi sia consentito sottolineare un'ulteriore sinergia essenziale tra agricoltura, tutela dell'integrità del paesaggio e difesa del suolo, ricordando che l'Italia ha paesaggi agricoli straordinari, plasmati ad arte dall'uomo che sono patrimonio culturale dell'umanità tutelati dall'UNESCO. Ed è proprio questo modello, tipicamente mediterraneo e italiano in particolare, che si sta affermando, basato su sistemi di produzioni locali degli alimenti, che valorizzano le diversità territoriali e culturali, le cosiddette catene alimentari corte. Concludo richiamando il valore strategico per il settore agricolo e per il Paese dell'evento Expo 2015, che riporterà al centro delle riflessioni sullo sviluppo l'imperativo di garantire cibo e vita a milioni di persone che lottano quotidianamente per la sopravvivenza. Investire in tecnologia e in ricerca in agricoltura, per uno sviluppo sostenibile; investire nell'educazione alimentare nelle scuole; insegnare ai bambini alle bambine, agli adolescenti e agli studenti non solo a non sprecare i prodotti della terra, ma ad amarli e ad apprezzarli, a distribuirli equamente: questi gli obiettivi del nostro Paese, in cui la scuola deve rivestire un ruolo di protagonista, per sensibilizzare al grande tema della garanzia dell'accesso al cibo per tutti, quando le previsioni indicano che, benché la produzione sia in crescita, la domanda è sempre e ancora superiore. Promuovere un corretto stile di vita, un'alimentazione sana, rafforzare comportamenti e politiche comuni di salvaguardia del benessere presente e futuro di adulti e bambini, è una mission di cui il nostro Paese deve farsi ambasciatore, nell'ottica di una piena consapevolezza dell'emergenza storica del Mediterraneo e dell'esigenza di costruire un mondo più giusto e più solidale.
2015-05-13	M5S	FattoriElena	Signor Presidente, mi associo alla mozione di sfiducia per il ministro Giannini: infatti anche io parlerò di scuola. Mentre il Governo va decidendo cos'è una buona scuola, un servizio del programma «Le Iene» andato in onda il 7 maggio 2015 ha evidenziato una situazione, presso la scuola materna «Marchesi» di Genzano (dove vivo io, tra l'altro), in cui non viene garantita non solo la buona scuola, ma neanche un'adeguata assistenza alle esigenze fisiologiche dei bambini frequentanti. Durante il turno pomeridiano, dalle 14 alle 16, circa 40 bambini iscritti (bambini piccoli, da 3 a 6 anni), possono avvalersi della presenza soltanto di un'operatrice scolastica a supporto delle educatrici; questo comporta l'impossibilità di portare i bambini al bagno. I bambini in questa scuola sono costretti, in un'età da 3 a 6 anni (quindi in un'età in cui sono in grado di andare al bagno da soli), a farsi i propri bisogni addosso. E i bambini che si fanno i bisogni addosso vengono isolati dagli altri, umiliati e tenuti fermi; si telefona ai genitori si chiede loro se possono venire a cambiare il bambino. La maestra ovviamente non può portarli al bagno e un'unica educatrice non può accudire questi bambini e portarli tutti al bagno. Quindi i genitori, che magari lavorano o hanno altri impegni, sono costretti ad andare a scuola a cambiare i bambini; è una situazione da terzo mondo, non da Paese civile. Prima di parlare di buona scuola, di lavagne stratosferiche, di presidi che diventano padri-padroni, magari forniamo i servizi igienici di base e l'assistenza di base ai nostri bambini, affinché non siano umiliati a stare con la cacca e la pipì addosso tutto il giorno, perché il ministro Giannini deve pensare alla buona scuola di Renzi. Ho presentato un'interrogazione e chiedo veramente con forza che, almeno per queste questioni di base, il Ministro venga una volta a risponderci e a dirci cos'è, secondo questo Governo, la buona scuola.
2015-05-14	LN	CandianiStefano	La ringrazio, signora Presidente, ma non importa, perché questo dà il senso e l'idea di quanto sia considerato questo provvedimento. Come dicevo, il tutto si basa sulla legge n. 234 del 2012, secondo la quale il Governo, ai sensi dell'articolo 29, è tenuto a presentare alle Camere, entro il 28 febbraio di ogni anno, un disegno di legge di delegazione europea con l'indicazione dell'anno di riferimento e poi un secondo disegno di legge, seguito dalla dicitura «secondo semestre», entro il 31 luglio dall'anno di riferimento. Questo consente a tutta la struttura del Paese non semplicemente di soddisfare le esigenze, diciamo pure estetiche, del Governo nel recepire le direttive ma di potersi adeguare. All'inizio il Governo Renzi poteva lamentare di avere ricevuto un'eredità di arretrati da smaltire, ma oggi, 14 maggio, ad un anno e mezzo dall'insediamento del Governo, l'unica cosa di cui possiamo prendere atto è che non esiste più il Ministro delle politiche europee (c'è un Sottosegretario). E la stessa attenzione con la quale il Governo affronta questo provvedimento ci dice che la premura non è tale, perché siamo ormai all'anno 2015 inoltrato e stiamo parlando ancora della competenza 2014. Signora Presidente, c'è una disarticolazione tra questo stesso provvedimento e quello che avviene nel Paese, e le spiego subito. Quando è stato presentato questo provvedimento, esso prevedeva degli articoli, che poi sono stati via via tolti perché cannibalizzati da altri decreti‑legge fatti dal Governo. Ora mi chiedo: qual è, in questo caso, la ratio nel presentare una legge e poi estrarne dei pezzetti rendendo più disomogenea anche la lettura? Diciamolo pure, è una semplice approvazione formale. Allora vorremmo sapere dal Governo qual è oggi realmente il significato dell'appartenenza del nostro Paese all'Unione europea, perché i cittadini devono avere coscienza e consapevolezza di quali sono i costi sopportati dall'Italia per appartenere all'Unione europea e quali sono i benefici. Vogliamo parlare della politica di difesa comune? L'Italia partecipa all'Europa, ha una politica di difesa comune e, quindi, dovrebbe risparmiare sui costi della difesa nazionale. Ma i risparmi vengono reinvestiti magari sulla scuola, sulla previdenza? Non è così. Sappiamo che l'Europa sostanzialmente non ha una politica di difesa comune. Quale sarà, allora, la ragione? Abbiamo oggi una politica estera europea, che dà all'Italia, come a tutti gli altri Paesi, dei vantaggi rappresentativi? Non è così e se ne deve dar pace anche il presidente Renzi, dopo tutti gli sforzi formali, e non sostanziali, che ha fatto per avere la ministra Mogherini a rappresentare la politica estera europea. Nella realtà dei fatti - abbiamo potuto verificarlo in queste stesse ore con la gestione del problema degli sbarchi dei clandestini provenienti dalla Libia - la ministra Mogherini può essere al limite il portavoce dei desiderata dei più potenti e forti Paesi europei, ma non è certamente il Ministro che fa sintesi tra tutti e dà un vantaggio competitivo all'Italia nella politica estera. Addirittura, paradossalmente, la politica estera europea ci rende più deboli. Perché? È molto semplice. Cosa vi aspettate? Vi aspettate di ottenere dall'ONU una risoluzione per poter intervenire e bloccare dalla Libia l'afflusso di clandestini attraverso gli sbarchi organizzati dagli scafisti? Magari chiedete al Consiglio di sicurezza dell'ONU un mandato per andare ad operare in Libia e affondare i barconi quando devono partire? Magari vi rivolgete a quello stesso Consiglio in cui siede la Russia, che è stata schiaffeggiata dall'Unione europea e oggi, invece, dovrebbe acconsentire a dei vantaggi per un territorio che le è lontano, quello italiano, quando noi siamo stati così distratti nei confronti della politica estera russa quando si parlava di Ucraina? Ci domandiamo ancora una volta quale sia il senso dell'appartenenza reale all'Unione europea. Devo dedurre, da quello che sta facendo il Governo, che il senso sia avere buone normative, pseudo normative, che normino e regolamentino. Come si diceva, in maniera molto brillante ed efficace, qualche anno fa, si regola quanto deve essere lungo il cetriolo, come devono essere fatti gli ortaggi e come deve essere vestito il capotreno sul treno. Signora Presidente, certamente non è banalizzando che si sminuisce il contenuto della legge, ma prendiamo atto di quale sia oggi la reale consistenza per il Governo: questo è un atto squisitamente di recepimento di direttive europee e normative. Punto e basta. Non abbiamo potuto sentire e apprendere il significato che il Governo Renzi dà all'appartenenza dell'Italia all'Unione europea. E non lo abbiamo appreso oggi, ancor di più, a semestre europeo terminato. Non ci sono risultati da poter mettere in campo, perché il made in Italy - e non finirò mai di dirlo - non è stato tutelato. E anche in questo recepimento di direttive non c'è nulla che sostenga quel made in Italy che lei stessa, signora Presidente, come il sottoscritto e gli altri componenti della Commissione, quando si è recata in visita all'Unione europea, ha cercato di promuovere. La differenza tra noi e il Governo è che a noi non interessa una fotografia davanti alla lavagna; a noi interessa il contenuto, non interessano le parole scritte con il gessetto. E a questo proposito porto un paradosso proprio delle ultime ore: il presidente Renzi si è fatto fotografare davanti ad una lavagna mentre scriveva con il gessetto. Ma questa era la volta buona di prendere in mano un iPad e far vedere che le scuole italiane sono, invece, l'eccellenza in termini di tecnologia. Invece no: ripercorre lo stereotipo di una scuola fatta con la lavagna e il gessetto. Lo stesso traspare da questa legge. Qual è l'idea di appartenenza all'Unione europea che il Governo trasmette con questo provvedimento? È semplicemente quella di accettare un recepimento regolamentare e normativo che aggiunge burocrazia alla burocrazia e non dà valore competitivo al Paese. A coloro che oggi si sentono già incoronati dalla fine della recessione dico di prestare attenzione: qui non si tratta di fare i gufi, ma occorre essere consapevoli che, negli altri Paesi europei, quel piccolo vantaggio competitivo che abbiamo avuto dalla diminuzione del costo del petrolio si è già trasferito sull'economia reale in termini di vantaggi, riduzione dei costi e maggiore competitività. Noi tutto questo non lo abbiamo, signora Presidente. Mi rivolgo al sottosegretario Gozi: occorre un impegno che non sia formale, che non attui semplicemente delle disposizioni perché devono essere fatte. Infatti, il refrain «ce lo chiede l'Europa, ce lo dice l'Europa» poteva andar bene alla professoressa Fornero e al professor Monti nel dire: «dovete bervi un bel bicchiere di olio di vaselina, ce lo chiede l'Europa». Oggi però il Paese ha bisogno di competitività, di essere serio, di dire che se c'è un'Europa è quella che dà la possibilità di avere un made in Italy protetto, non quella che svende il nostro Paese e lascia venire i cinesi a prendersi i pezzi migliori della nostra economia. Signora Presidente, non siamo convinti del metodo con cui il Governo ha gestito il provvedimento in esame, ancor più che del contenuto del provvedimento stesso.
2015-05-14	LN	ConsiglioNunziante	Internet ha aperto nuove possibilità per tutti noi, ma l'altra faccia della medaglia è rappresentata dai rischi legati ad un uso improprio di questo strumento; rischi tra i quali vi è quello del cyberbullismo. Bullismo e cyberbullismo sono due facce della stessa medaglia, chiaramente portate alla luce dai mass media, che ne parlano sempre più per questioni legate alle nuove tecnologie. Internet ha aperto nuove possibilità per tutti noi, oltre che per i giovani, ma può rappresentare anche un rischio grave per le nuove generazioni nei casi di uso improprio, come può essere, appunto, il cyberbullismo, termine adattato dall'inglese per indicare una forma di bullismo on line, che mette in condizione i nostri ragazzi di essere gravemente colpiti. Per i giovani che stanno crescendo a contatto con le nuove tecnologie la distinzione tra la vita on line e off line è davvero minima; le attività che i giovani ragazzi svolgono on line attraverso i media tecnologici hanno spesso conseguenze anche nella loro vita reale. Allo stesso modo, le vite on line influenzano anche il modo di comportarsi dei ragazzi off line, con diverse ricadute che è necessario prendere in considerazione per comprendere a fondo il cyberbullismo. Si tratta di un fenomeno molto grave perché, in pochissimo tempo, le vittime possono vedere la loro reputazione danneggiata all'interno di una comunità molto ampia, anche perché i contenuti, una volta pubblicati, possono riapparire a più riprese in luoghi completamente diversi: in un centesimo di secondo, magari dall'altra parte del mondo. Spesso i genitori e gli insegnanti ne rimangono a lungo all'oscuro, visto che non è facile neppure per i ragazzi confrontarsi con gli adulti, che tante volte non hanno neppure accesso alla comunicazione, mentre sappiamo quanto gli adolescenti ultimamente sono bravi con le nuove tecnologie. Può essere dunque necessario molto tempo prima che un caso venga alla luce. Il cyberbullismo, ossia il bullismo on line, è una forma di disagio relazionale, di prevaricazione e di sopruso perpetrata tramite i nuovi mezzi (sms, e-mail, blog, web ). Tra le ragazze, poi, le vittime sono spesso più numerose che tra i ragazzi, spesso con messaggi a contenuto o con allusioni sessuali. Anche se questo non comporta violenze e coercizioni fisiche, chiaramente ci sono però dei risvolti molto gravi. Le conseguenze legate al cyberbullismo sono comunque simili a quelle degli atti di bullismo tradizionali. C'è innanzitutto l'aspetto psicologico, con un intenso livello soggettivo di sofferenza, con un interessamento grave dell'autostima, oltre agli effetti sulle capacità socio-affettive e sull'identità personale. Si sono riscontrate anche difficoltà scolastiche, ansie, depressioni e, nei casi estremi, idee suicidarie. Negli ultimi anni il cyberbullismo è diventato un problema di salute a livello internazionale. Ciò nonostante e nonostante gli allarmi lanciati dai mass media, molti genitori ed insegnanti continuano a percepirlo come qualcosa che non riguarda i loro figli o i loro studenti, come se fosse qualcosa che capita sempre al vicino di casa. Ci si è chiesti se di cyberbullismo si può morire: pare proprio di sì. Penso al Nord Europa, per esempio, dove in alcuni casi molto gravi dei giovani ragazzini sono arrivati al suicidio. Parliamo di ragazzi normali, studiosi ed educati che però finiscono per essere vittime, loro malgrado di grandi giochi crudeli che, in un primo momento, sembrano solamente scherzi tra ragazzi. Sono invece ricatti quotidiani sui social network. Sono ormai decine le vittime di queste angherie che hanno portato poi al gesto estremo del suicidio. Si è chiesto alle aziende produttrici di computer e di programmi - tra le altre cose - di impegnarsi per un confronto con le istituzioni nazionali, nonché ad elaborare nuove soluzioni tecnologiche per migliorare la sicurezza dei bambini e degli adolescenti quando sono on line. L'utilizzo sicuro del web non riguarda solo i ragazzi. Molte volte anche gli adulti sono coinvolti in questo utilizzo non corretto. A volte si parte per scherzo e poi si finisce molto male. Gli stessi adulti non sempre si pongono delle domande al riguardo e non sempre hanno la conoscenza dei nuovi mezzi, che demandano spesso il controllo ad alcuni sistemi - penso, ad esempio, al parental control - di cui le stesse macchine sono dotate, che possono però essere facilmente aggirati dai ragazzi, che sono ormai diventati assolutamente grandi esperti. Ci chiediamo cosa fare. La legge va certamente nel senso giusto. Si parlava poc'anzi della capacità del Senato di votarla all'unanimità. Forse si poteva fare qualcosa di più. Probabilmente si potevano stanziare maggiori risorse a favore della prevenzione, ma l'importante è cominciare. Credo vi siano anche i presupposti per rettificarla in corso di approvazione e magari rimpinguare un capitolo di spesa, rispetto al quale non chiamerei in causa l'articolo 81 della Costituzione, perché quando si parla di questi problemi credo si possa anche ovviare. Del resto, se su tali questioni aumentassimo il debito pubblico, che tanto cresce comunque, non sarebbe su una cattiva voce di spesa. Signor Presidente, quella attuale è, a tutti gli effetti, la prima generazione di adolescenti cresciuti in una società in cui l'essere connessi rappresenta un dato di fatto, un'esperienza connaturata alla quotidianità. I ragazzi sono nati con il computer. È la prima generazione nella quale il computer ha assorbito al 100 per cento la vita di questi ragazzini. Per loro è normale, mentre non lo è a volte per i genitori che hanno enormi difficoltà anche a limitarne e soprattutto a controllarne l'utilizzo. Non sempre è facile mettere in serio contatto padre e figli e cercare di capire quale può essere il malessere dei ragazzi, siano essi le vittime oppure i carnefici. La letteratura sul cyberbullismo, e quindi gli studi e le ricerche, in questi ultimi anni hanno permesso di identificare alcune caratteristiche che contraddistinguono un fenomeno ormai molto vasto, che presenta criteri come l'intenzionalità, la ripetitività, lo squilibrio di potere, l'anonimato e la diffusione pubblica delle informazioni. Concludo, signor Presidente, augurando a questa legge un percorso serio in fase di attuazione. Spero vi sia la capacità di intervenire, sia da parte delle famiglie, che - come dicevo prima - non sempre sono in grado di controllare i nuovi mezzi messi a disposizione dei figli, e non capiscono bene se l'utilizzo di queste nuove e sofisticate tecnologie, in particolare Internet, abbia uno scopo positivo finalizzato allo studio o a qualcos'altro, sia da parte della scuola. Le famiglie a volte non sono in grado e io credo che la scuola, invece, possa avere un ruolo interessante, molto importante al riguardo. Anzi, direi che dovremmo addirittura obbligare la scuola - anche se il termine «obbligare» è molto forte - ad interconnettersi con famiglie e ragazzini perché tale intromissione nei loro fatti è necessaria. Signor Presidente, nella prossima legge di stabilità prevediamo qualche risorsa in più su questo capitolo di spesa. È in gioco il benessere sociale e psicologico dei ragazzi che, a volte, per le angherie subite da piccoli si portano dietro in età adulta conseguenze squisitamente personali, che si possono anche trasferire nella loro futura vita familiare.
2015-05-14	M5S	SerraManuela	Da un'indagine europea e del Telefono azzurro, emerge che il 92 per cento dei bambini, dai 7 ai 14 anni circa, possiede un computer in casa e la maggior parte lo ha collocato nella propria camera; il 42 per cento utilizza Internet a casa. Le percentuali di chi usa il computer a scuola, negli Internet point o da amici sono veramente esigue e ben il 33 per cento dei bambini si connette alla Rete da solo, in totale assenza di controlli, con mancanza di ispezione da parte dei genitori. Questo è un dato profondamente preoccupante, perché ci presenta la solitudine dei ragazzi davanti a un computer, dove si ha la libertà di navigare su Internet e si ha libertà di agire, per cui si formano vittime e carnefici in un stesso personaggio. È poi allarmante il dato che descrive l'incidenza del cyberbullismo nei confronti dei ragazzi disabili. Nel 31 per cento dei casi, la disabilità costituisce il primo motivo per avviare un'attività persecutoria. Gli autori delle condotte vessatorie, con l'evolversi di mezzi di comunicazione come e-mail, sms, social network e grazie ai sempre maggiori spazi nel web, hanno potenziato il fenomeno del bullismo tradizionale attraverso espedienti particolarmente subdoli. Il fenomeno assume diverse forme, dalla creazione di una pagina o di un gruppo sui social network, finalizzate alla denigrazione della vittima, fino alla pubblicazione in Rete di foto intime che difficilmente la polizia postale riesce ad eliminare. Si incrementa così involontariamente anche il fenomeno della pedopornografia in rete. Tutto ciò crea enorme disagio, grave tormento nella vittima, che si riverbera sulle capacità relazionali, sull'autostima e sulle capacità di socializzare, fino a degenerare nella nascita di idee suicide. Se è vero, come emerge dalle ricerche, che la scuola costituisce il veicolo privilegiato per la nascita e la diffusione di questi comportamenti, occorre chiedersi prioritariamente perché nel nostro Paese il problema sia diventato così allarmante. Dobbiamo indagare sul perché i giovani - e spesso i giovanissimi - adottino comportamenti così deleteri. Non si può negare che in Italia sia in atto un processo di decadimento socio-culturale. Si continua incessantemente ad abbassare l'asticella dei valori fondanti dell'etica: onestà, solidarietà, termini che ormai hanno perso completamente senso e significato. I giovani, i ragazzi, gli studenti e le nuove generazioni in generale apprendono e si formano in questa cultura e idea di società, in cui il messaggio che viene trasmesso deve essere quello del più forte, del più furbo, ma soprattutto del più spregiudicato e vincente. La soluzione al bullismo non può essere ricercata solo in strumenti tecnici o attraverso politiche più o meno repressive: ce ne dobbiamo occupare noi, come persone, educatori, insegnanti. La scuola statale italiana sta subendo da anni gli effetti deprimenti di un riformismo che pensa a tutto tranne che alla qualità dell'apprendimento, dell'educazione e della formazione. Una politica ottusa, come quella recente, risulta miope in quanto non si può guardare alla scuola come costo: essa deve essere e divenire un luogo di investimento sulla cultura e sulla formazione educativa. Se non si inverte questa rotta, i fenomeni del bullismo e del cyberbullismo continueranno a crescere, sotto lo sguardo impotente anche di insegnanti, come noi, che, anche se animati da ottimi intenti, non possediamo gli strumenti adatti per affrontare con i giusti mezzi i il problema.
2015-05-14	M5S	SerraManuela	Il fenomeno del bullismo è un problema serio e quotidiano durante le ore scolastiche. Troppo spesso la scuola non riesce a proteggere le vittime perché le stesse nascondono l'atto che hanno subito, anche perché temono ulteriori ritorsioni. Pertanto, come un cane che si morde la coda, si continua in un sistema di sofferenze senza fine, nel silenzio. La scuola è tuttavia la prima vera istituzione sociale dove gli studenti devono essere incoraggiati a denunciare atti di bullismo ed è per questo che il fenomeno deve essere soprattutto in linea con la formazione dei docenti; in altri termini i docenti devono sapere come agire aiutando i ragazzi.
2015-05-14	PD	AlbanoDonatella	Signor Presidente, onorevoli colleghi, sono sempre state sottovalutate le implicazioni giuridiche e sociali determinate dalla dilagante diffusione dei social network : molti fatti che avvengono in Rete e si risolvono in una violazione dei diritti delle persone aspettano ancora di essere disciplinati da un'apposita normativa. Questo disegno di legge in tema di cyberbullismo si occupa in modo specifico di tutelare quegli spazi lasciati scoperti dalla mancanza di una normativa che reprima gli atti di bullismo che avvengono sul web. L'avvento di Internet ha modificato il luogo in cui il bullismo si manifesta, spostandolo da una piazza reale - in cui avviene l'incontro fisico tra le persone - ad una virtuale, più grande, che può contenere molti più soggetti, il più delle volte anonimi, ed essere quindi molto più pericolosa. Il bullo che agisce attraverso la Rete indirizza la sua attività criminosa compiendo atti persecutori e discriminando la vittima per il suo aspetto estetico, il suo orientamento sessuale, il suo aspetto non convenzionale e per tutto ciò che può essere considerato diverso e, quindi, sbagliato. Come emerge dai dati forniti dalla polizia postale, mentre il bullo di un tempo portava avanti il suo disegno criminoso nei corridoi della scuola, il bullo di oggi, invece, è un ragazzo apparentemente educato, il più delle volte timido, che sfrutta l'anonimato del web per rivolgere accuse e umiliazioni. Si va dalle semplici offese alla creazione di veri e propri gruppi contro una certa persona. Si tratta di soggetti che non osano offendere le vittime guardandole negli occhi, ma che lo fanno attraverso la Rete, protetti da uno schermo. La Rete, infatti, lo permette e lo rende più agevole, anche perché è possibile collegarsi ai social network in perfetto anonimato. Vorrei inoltre sottolineare come il fenomeno del bullismo - telematico, e non solo - stia aumentando oggi fra le giovani ragazze, che alle azioni di aggressione tradizionale ne affiancano una mediatica. Come fanno notare alcuni esperti, le donne, che a quell'età spesso hanno una personalità più forte dei coetanei maschi, trovano on line un mezzo per diffondere filmati e foto e dar seguito a pettegolezzi, calunnie e umiliazioni, che possono lasciare ferite anche gravi nei soggetti più deboli. La Rete poi amplifica questi comportamenti violenti, suscitando commenti ed incitazioni a valanga da parte di altri adolescenti, provocando alle vittime danni psicologici spesso ancora più gravi di quelli fisici. Il 23 per cento delle ragazze italiane è stato almeno una volta vittima di provocazioni e prevaricazioni da parte delle compagne di scuola. Le conseguenze del bullismo in Rete sono devastanti: si va dal crollo dell'autostima all'abbassamento del rendimento scolastico, dalla depressione fino al suicidio nei casi più radicali. Ricordiamo la storia di Carolina Picchio, 14 anni, che si è uccisa lanciandosi dal balcone perché tartassata sui social network dai cyberbulli, o di quell'altro giovane che, a causa del suo orientamento sessuale, era stato preso di mira dai bulli del web e portato al suicidio, dopo vessazioni, umiliazioni e violenze verbali (lo chiamavano «il ragazzo dai pantaloni rosa», con il chiaro intento di umiliarlo). Sono ormai alcuni anni che Antonello Soro, Garante della privacy, ha puntato i fari della sua azione verso un utilizzo più consapevole di Internet e dei social network e verso una maggiore tutela delle vittime. Il Garante infatti, oltre ad essersi impegnato per rafforzare la cultura del rispetto e far capire ai nostri ragazzi che la violenza in Rete è pari a quella portata per strada, anche se compiuta nascondendosi dietro l'anonimato, ha suggerito in più occasioni di mettere in pratica soluzioni concrete, a partire da una tutela rafforzata a favore delle vittime, che preveda una procedura accelerata per rimuovere il contenuto lesivo in tempi brevi. Nel nostro ordinamento in effetti, al di là dei singoli atti dei bulli, puniti separatamente - come, ad esempio, le molestie o le percosse - non esiste un'autonoma figura di reato per questi fatti. A livello europeo non abbiamo alcun atto specifico sul tema del cyberbullismo, ma - così come spiega bene la relazione introduttiva a questo disegno di legge - esistono varie manifestazioni della volontà di tutelare i giovani sul web : si pensi alla comunicazione della Commissione europea «Strategia europea per un Internet migliore per i ragazzi», del 2 maggio 2012; alla proposta della stessa Commissione di sviluppare, da parte di tutte le società che operano sul web, metodi di autoregolamentazione; e, infine, all'invito agli Stati membri ad adottare una disciplina normativa che crei un «ecosistema informatico nuovo e sicuro». Esiste, poi, una dichiarazione scritta con cui 238 parlamentari europei hanno chiesto di sostenere la giornata europea contro il bullismo e la violenza nelle scuole. Per questo siamo oggi qui: tenere fede ad un impegno. La violenza che esprimono i bulli attraverso la Rete è sintomatica di una situazione negativa che, il più delle volte, arriva dalla famiglia, per poi riversarsi nella scuola e nei contesti sociali con cui ha a che fare l'autore delle offese. Non dobbiamo, quindi, dimenticarci delle famiglie dei bulli. Sappiamo benissimo che nella nostra società è sempre più difficile per le famiglie stare accanto ai figli durante il loro percorso di crescita. Spesso entrambi i genitori lavorano, mentre la tradizionale rete familiare, composta da nonni, zii e altri parenti è ormai sempre più disgregata. Così ai nostri giovani non resta che il mondo virtuale, un mondo nel quale si perde il significato concreto dei propri pensieri e delle proprie azioni, dove tutto sembra concesso e consentito e dove l'insulto, la presa in giro e lo sfottò troppo facilmente si trasformano in persecuzioni a danno dei più deboli. È per questo motivo che guardo con grande favore all'articolo 3 del disegno di legge, che prevede l'istituzione di un tavolo tecnico che si occuperà di tutti gli aspetti connessi al fenomeno del bullismo on line. Questo perché ritengo che, ancor prima di introdurre nuove e più specifiche fattispecie di reato, dovremmo aiutare i genitori e le famiglie a comprendere la realtà di Internet e dei social network, attraverso un grande piano di informazione e sensibilizzazione su come monitorare le attività on line dei nostri figli. Non è proibendo che si risolvono i problemi ma, se non aiutiamo le famiglie, se non offriamo loro gli strumenti necessari a capire come comunicano i ragazzi di oggi, non potremo mai, da soli, arginare e sconfiggere questo fenomeno. Anni fa, quando era la televisione ad essere additata come causa di tanti fenomeni di violenza tra i più giovani, furono introdotte delle regole su orari, fasce protette, divieto di talune pubblicità, che hanno permesso di eliminare il rischio che un bambino potesse trovarsi di fronte a programmi sconvenienti. Su Internet, invece, tutto è permesso, tutto è consentito e tutto è disponibile, nella più totale assenza di controllo su chi immette i contenuti, chi li scambia e chi ne usufruisce. L'anonimato ha sostituito il concetto di gruppo, di branco, poiché, celando la propria identità, il giovane bullo sa di non poter essere rintracciato, o giudicato, e i comportamenti che ne derivano sono gli stessi che abbiamo visto nei fenomeni di bullismo tradizionale. Inoltre, non dobbiamo dimenticarci degli insegnanti e del loro ruolo essenziale nella crescita dei nostri figli. Dobbiamo, purtroppo, riscontrare la perdita di autorità della scuola e dei professori, i quali non riescono più ad incutere quel sano rispetto tra i loro studenti. Troppe volte leggiamo sui giornali notizie di insegnanti aggrediti dagli stessi genitori, quando hanno "osato" rimproverare i figli a causa di comportamenti poco edificanti. Se siamo noi genitori per primi a non rispettare gli educatori, come possiamo pensare che i nostri figli lo facciano? Mi auguro, dunque, che durante le attività di questo tavolo tecnico, ma anche grazie alla nuova riforma della scuola, venga risaltato e ristabilito il ruolo fondamentale che la scuola debba avere nella nostra società. Volevo, altresì, evidenziare anche l'importante inserimento dell'articolo 6, disposizione con cui sarà possibile applicare la procedura di ammonimento prevista per il reato di stalking anche a questa fattispecie di reato: «La persona offesa potrà esporre i fatti all'autorità di pubblica sicurezza avanzando richiesta al questore di ammonimento nei confronti dell'autore della condotta». Tale procedura di prevenzione, finora sconosciuta in questo contesto, è essenziale per evitare di intervenire troppo tardi, quando la vittima ormai ha già subito l'abuso. Il nostro sforzo, tuttavia, non si ferma qui: tali condotte non solo vanno giudicate negativamente con l'introduzione di un titolo autonomo di reato, ma vanno anche prevenute grazie agli strumenti che lo Stato ha a disposizione. Mi riferisco al ruolo della Polizia di Stato che, grazie ai suoi uomini della postale, è capace di reprimere il crimine on line e, in particolare, il cyberbullismo. La prevenzione di tali fatti è svolta per lo più tramite l'azione insostituibile della polizia postale che ha delle competenze che altri corpi della polizia non hanno. Diminuire l'organico per una presunta necessità di risparmio non ha senso, se questo risparmio incide sui diritti dei cittadini che questo Stato è tenuto a proteggere. Infine, non posso non ribadire che all'introduzione di nuove e più efficaci norme deve accompagnarsi un'attività di formazione e sensibilizzazione che coinvolga la scuola e le famiglie. Dobbiamo, attraverso uno straordinario impegno culturale ed una mobilitazione a 360 gradi, attivare quegli anticorpi nella società, attraverso la raccolta di conoscenze e la diffusione di buone pratiche, con il fine di proteggere i nostri figli e aiutare le famiglie a capire, comprendere e controllare i fenomeni che ruotano intorno al mondo di Internet. Dobbiamo spiegare ai nostri figli che siamo noi stessi i nostri migliori difensori. Questo perché i ragazzi non si rendono conto che, quando scrivono o mettono immagini in rete, mettono questi contenuti a disposizione di chiunque e, soprattutto, non pensano che quello che mettono in rete oggi sarà visibile per sempre. I comportamenti di oggi rischiano di cambiare il loro domani. Concludo ringraziando la senatrice Ferrara per aver proposto un testo estremamente attuale, ma con un approccio innovativo, cioè non repressivo, né punitivo, ma di crescita culturale e civile.
2015-05-14	PD	DiGiorgiRosaMaria	(ore 11,45) ( Segue DI GIORGI). In questo inizio di intervento la voglio mettere come elemento molto positivo: l'uso consapevole della Rete è un obbligo, una parte importantissima dell'insegnamento all'interno della scuola e non è un caso - come bene veniva detto - che all'interno del provvedimento sulla buona scuola di questo si tratti, sia per i ragazzi, sia naturalmente nell'ambito della formazione degli insegnanti. È chiaro infatti che saranno gli insegnanti in primis a dover raccontare questo nuovo mondo virtuale e far sì che i ragazzi possano interagire con esso. Ciò detto, però, è chiaro che questo è solo il punto di partenza: la Rete dovrebbe essere uno strumento che garantisca conoscenza e che trasformi quella serie di informazioni che vengono acquisite, anche in modo molto puntuale, in un contesto invece di vera conoscenza. La conoscenza si forma soltanto quando quelle informazioni hanno una rete al loro interno nella testa delle persone, quindi quando quelle informazioni, tante, anche troppe a volte, possono diventare uno strumento vero di conoscenza e patrimonio della persona, ed entrare così nella mente e nelle coscienze delle persone. Quindi, la Rete come strumento eccezionale di progresso e di civiltà. La Rete è anche quella da cui bisogna proteggere coloro che non sono in grado di farlo da soli: deve essere un lavoro, come bene nel provvedimento viene detto fatto da coloro che hanno potere di intervenire anche all'interno di quelle che sono le infrastrutture: quindi la polizia postale sicuramente, attraverso un controllo, e anche strumenti economici e risorse che devono essere messi a disposizione perché si possa contrastare questo fenomeno. E naturalmente, è necessaria grande disponibilità: da parte di insegnanti preparati e - per questo c'è bisogno di un passaggio culturale nelle famiglie - disponibilità e attenzione da parte delle persone. Quante volte abbiamo detto (in mille occasioni) che i ragazzi da soli per tanto tempo in Rete non ci devono stare; certamente i genitori lavorano, certamente è quasi impossibile proteggerli, ma ci sono strumenti - e devo dire che in passate esperienze li ho finanziati e messi a punto anche con esperti del settore - che anche quando il bambino è solo in casa permettono di oscurare una quantità di altri siti mettendo a disposizione del bambino e del ragazzo soltanto alcuni siti. Ciò è tecnologicamente possibile. Dunque ai genitori diciamo che questo nelle case può essere fatto, e in alcune Regioni ci sono politiche che puntano, anche con investimenti mirati, proprio a questo. Ecco allora da dove nasce questo provvedimento, di cui mi onoro di essere firmataria? Devo dare atto alla senatrice Ferrara che ha voluto portare avanti questo disegno di legge con grande passione e con grande forza, coinvolgendo tutti noi e chi ha avuto e ha esperienze - un po' tutti abbiamo famiglia e figli - ma anche coloro che avevano avuto responsabilità politiche in questo ambito. Ribadisco che si tratta di un provvedimento di civiltà che risponde alle esigenze di tanti poveri ragazzi silenziosi che hanno paura dei loro compagni, soprattutto dei loro compagni di scuola, perché è da lì che vengono i dati più preoccupanti; quelli europei ci fanno rabbrividire: si parla addirittura del 48 per cento e del 23 per cento che riguarda studenti della stessa scuola. Sono dati che, come è stato ben sottolineato, riguardano ragazzi tra i 12 e i 18 anni. Parliamo di diffusione di informazioni false, di video, di tutto quello che fa violenza alle coscienze e che viene usato per devastare e distruggere un'altra persona. Noi sappiamo che ci sono stati casi di suicidio e non possiamo fare finta di niente. È chiaro che come parlamentare - siamo anche orgogliosi che sia il Parlamento a proporlo - dobbiamo porci in un'ottica di apertura e soprattutto trovare gli strumenti adeguati. Lo diceva bene la presidente Finocchiaro: qui non si tratta nemmeno di inasprimento delle pene, poiché le pene per tutti i crimini in Rete ci sono; qui si tratta di avere attenzione ai minori. È per questo che io giudico il provvedimento al nostro esame come molto innovativo, che spinge in una certa direzione cercando di creare gli strumenti perché ci si possa opporre a tutto questo. Credo che sia un passaggio che in qualche modo ci onora; e ritengo che anche l'unanimità che si è avuta in tutti i vari passaggi istituzionali - e auspico, anzi sono certa, che vi sarà anche in Aula - diano la misura del fatto che il Parlamento italiano è attento a questi nuovi problemi che il mondo nuovo ci propone, e che si pone a tutela ancora una volta dei più deboli. Questo ci dice la nostra Costituzione e questo siamo tenuti a fare quotidianamente, soprattutto in considerazione del fatto che, in qualità di parlamentari, abbiamo queste responsabilità.
2015-05-14	PD	FaveroNicoletta	È molto importante per noi parlamentari; molto importante per i ragazzi (questa mattina abbiamo nelle nostre tribune una folta rappresentanza di giovani); importante per i docenti, ma importante soprattutto per noi che siamo adulti. Infatti, il welfare passa anche dalla tutela dei minori davanti al bullismo. Il tema non è nuovo e si sta presentando sempre più devastante attraverso i cybercanali, con l'utilizzo dei social, delle tecnologie informatiche e degli attuali mezzi per una sempre e più rapida comunicazione virtuale. Tuttavia, attraverso il virtuale, la comunicazione, quando è deviata, ha la capacità devastante di trasformare il reale e di entrare prepotentemente negli strati profondi dell'essere, di quell'essere persona che si sta via via costruendo, step dopo step, gradino dopo gradino, durante quella fase delicatissima dell'adolescenza. La tragedia potrà allora maturarsi attraverso quello che parte come un gioco, un game : un game che è terribile, dove non ci sono vincitori, ma solo dei vinti. Chi sono i vinti? La vittima, il bullo, gli spettatori, le famiglie dei ragazzi, gli educatori e, infine, la società: tutta la società. Anche se non tutti i casi di aggressività e prevaricazione sono riconducibili, anche nel cyberbullismo , ad atti veri e propri di bullismo, ci sentiamo noi chiamati in causa, anche in direzione preventiva, promuovendo quella cultura che educhi al dialogo per la risoluzione di conflitti e non all'utilizzo della forza fisica e della prepotenza. Dentro questo disegno di legge c'è tutto ciò. Sicuramente non esiste un'unica soluzione assoluta e neanche una soluzione vincente per questo, che è un male profondo che porta i nostri ragazzi, purtroppo, a dei gesti anche estremi. Certamente è un'azione congiunta di sensibilizzazione che vede interagire ragazzi, scuole, famiglie e gruppi sociali. Tutto questo può dare degli esiti che sono positivi. Allora c'è la comunità, vista come comunità scolastica, con le famiglie e le reti di cui si è parlato ampiamente (le reti territoriali di servizi, che sono punti cardine attraverso cui affrontare il problema). Non siamo all'anno zero, l'abbiamo sentito. Abbiamo delle circolari. Già nel 2007 Gentiloni ha parlato chiaramente dei problemi del bullismo, anche se non dei cyber. Ci sono state politiche positive: il sito, convegni, conferenze in tutti i territori e un piano per l'uso consapevole della Rete. Tutte queste politiche sono ricondotte, comunque, ad un quadro specifico che viene recepito in questo disegno di legge. Attenzione, però, perché dopo questo disegno di legge ci vogliono i passaggi dell'entrata in vigore, ma anche quelli del monitoraggio di tutte le azioni e, soprattutto, della verifica. Noi infatti siamo abituati a fare delle ottime leggi, magari a fare dei monitoraggi a volte meno avvincenti, ma poi la verifica molto spesso manca; questa è una delle cose su cui noi qui dentro dobbiamo assolutamente prendere un impegno. Vorrei citare uno studioso - ne potrei citare molti altri e voi lo farete certamente - Gustavo Pietropolli Charmet, che è uno dei massimi esperti di bullismo e quindi anche di questo nuovo fenomeno, che riguarda tutti i mezzi con i quali interagiamo continuamente ( smartphone, iPad e così via). Tale studioso ritiene che esistano ragioni precise per le quali il gruppo di amici si trasforma in una banda e suggerisce alcuni punti chiave per difendersi da questo; li voglio citare, perché sono importanti. In primo luogo, suggerisce di parlare con qualcuno (un amico, la mamma, un familiare, uno zio) di quel che succede e tener ferma la propria posizione, cioè non assentarsi in classe, non isolarsi e non lasciarsi mettere quindi nell'angolo. Mai cedere al ricatto dei bulli e segnalare la propria sofferenza, soprattutto alle mamme, soprattutto alle vostre mamme; segnalare il disagio ad un adulto, mandando il proprio grido e il proprio SOS ad un docente o ad uno psicologo. Io sono un'insegnante, sono una maestra di scuola elementare: noi siamo pronti, sempre pronti, sempre, sempre, ad ascoltare. Siamo sempre disponibili, non dimenticatelo mai; non dimenticate i vostri professori, le vostre guide. Bisogna inoltre individuare il bullo più buono, quello che nel gruppo è il più avvicinabile, e comunicargli il proprio disagio, dicendogli: «guarda che io non sono proprio così d'accordo, c'è qualcosa che non funziona». Bisogna poi mandare al preside magari anche una lettera, una lettera anonima, e far parlare i genitori per risolvere il caso. Ecco, c'è un contagio nei nostri adolescenti. È goliardia? No, direi che non è goliardia, direi che è un malcostume, che secondo alcuni è fatto di cattiveria, mentre secondo altri, che difendono, è solo ingenuità. Invece non è così: è un malcostume - lo voglio ripetere - è un malcostume condiviso attraverso la Rete, con i telefoni, con i social. È un fenomeno che allarma tantissimo. Il presidente del tribunale per i minorenni di Bologna, Giuseppe Spadaro, dice che non sono ragazzate i ricatti sessuali tra i minori in Internet. La nostra polizia postale - che ringrazio per tutta l'azione di prevenzione e di diffusione che fa nelle scuole, oltre che di vigilanza e di controllo - parla di un'emergenza sociale: due adolescenti su tre - come è già stato detto - sono coinvolti. Si tratta di un vuoto interiore? Si tratta di una crisi di valori? Sì, ma si tratta soprattutto di una mancanza: la mancanza di educazione, la mancanza di rispetto di sé, la mancanza di rispetto degli altri. Si tratta di una mancanza di educazione nei confronti di qualcosa di nuovo, che prima non c'era. Quando io ero ragazza non c'era l'educazione digitale; quindi bisogna introdurre anche questo, perché c'è una mancanza di educazione alle relazioni digitali. Noi adulti siamo tutti chiamati in causa, mica solo i parlamentari, anche gli educatori e i genitori. Come controllare, come negare o proibire l'uso dei social ? I dati che sono stati citati ci dicono delle cose veramente allucinanti: ci dicono che gli under 30 iscritti a Facebook, uno dei social più famosi, sono il 77,4 per cento. Ma dagli Stati Uniti ci dicono che già ad un anno i bambini interagiscono con dei giochi che hanno a che vedere con Internet e che entro i due anni il 36 per cento è capace di fruire delle app. Capite che questa è una cosa che veramente apre degli orizzonti che noi non avevamo presenti. Ci sono dei nuovi strumenti: che cosa diventano dunque l'iPad e l'iPhone, se non una protesi, che ti mette in collegamento? Essi diventano dunque uno strumento di crescita, che cresce con la stessa evoluzione di questi nuovi apparati. Dunque dobbiamo svolgere il nostro compito, anche tramite il disegno di legge in esame, che è ben congegnato e ben studiato e che poggia sulle linee guida programmatiche già vigenti: è la prima volta che un disegno di legge si affianca e corre su quegli stessi binari. Il nostro compito è dunque quello di consentire ai ragazzi di avere una vita pubblica, che rispetti la propria e l'altrui dignità. I nostri ragazzi vengono chiamati nativi digitali, ma sono comunque molto vulnerabili: solo perché interagiscono rapidamente con questi nuovi strumenti non dobbiamo pensare che non lo siano. Lo sono anzi maggiormente, perché non hanno avuto l'opportunità di interagire con la vita reale, dal momento che molto spesso crescono interagendo, solo o in parte - per molte ore, anche 10 al giorno - con la vita virtuale. Io ho avuto la fortuna di interagire con i miei vicini e i miei compagni, attraverso tutti e cinque i sensi, mentre in questi casi si interagisce solo con la vista e, a volte, con l'udito. Ben venga quindi il disegno di legge in esame, su cui si è registrata chiaramente un'unanimità, perché il Parlamento in questo caso è stato molto veloce e ha ben approfondito tutti gli argomenti. PRESIDENTE. Senatrice Favero, la invito a concludere. FAVERO (PD). La ringrazio signora Presidente. Voglio solo ricordare che all'interno del provvedimento sulla buona scuola si fa riferimento ai coding - dunque i provvedimenti viaggiano insieme - e c'è il lancio della piattaforma italia.code.org e del programma digital makers, per acquisire consapevolezza digitale, che è utile ai docenti, per un'esperienza che si farà poi all'interno di un circuito. Voglio fare un ultimo accenno - ma non certo ultimo per importanza - al fatto che sono state stanziate delle risorse: è importante che su questa partita sia già previsto l'impegno di due milioni di euro, perché sappiamo che ogni buon disegno di legge - come anche in questo caso - ha poi bisogno di poggiare sullo stanziamento di risorse.
2015-05-14	PD	FinocchiaroAnna	FINOCCHIARO, f.f. relatrice. L'interesse così manifestato dal Senato, che è interesse dei singoli senatori che hanno firmato il disegno di legge e della stessa Commissione straordinaria per la tutela e la promozione dei diritti umani, nasce da un'attenzione molto alta nel nostro Paese nei confronti del cyberbullismo, anche in ragione di alcuni fatti tragici che si sono consumati. Per questo motivo si è ritenuto di realizzare, pur partendo da esperienze già in atto ma fra loro scollegate, un intervento normativo specifico soltanto sul fenomeno del cyberbullismo e non anche del bullismo, che può essere ed è fronteggiato in altro modo, con altre misure previste dall'ordinamento e di carattere penalistico. L'intervento normativo posto all'attenzione dell'Aula è innanzitutto esclusivamente rivolto all'interesse dei minori e, in secondo luogo, rigorosamente fuori dall'area del diritto penale. Sottolineo questo dato perché, come voi sapete, la politica, mossa da un'ondata emotiva che si accende nel Paese quando si verifica qualche fenomeno, è spesso tentata di rifugiarsi nello strumento penale, più impressivo sul piano simbolico ma che sovente non riesce a cogliere la complessità e la qualità del fenomeno e a fronteggiarlo pienamente e compiutamente. Il primo dato presente nella proposta di legge, scaturito da questo approfondimento, è una definizione del cyberbullismo, che si identifica con quelle azioni aggressive e intenzionali eseguite con un uso distorto delle nuove tecnologie o da una persona singola ovvero, come sempre più spesso avviene, da un gruppo e che mirano a colpire e a danneggiare un coetaneo che sia incapace di difendersi. Queste azioni, tra l'altro, hanno la caratteristica della reiterazione, quindi si prolungano nel tempo, amplificando così non soltanto i meccanismi propri del bullismo ma anche quella condizione di emarginazione e di vittimizzazione tipica di questo fenomeno. Vorrei informare brevemente i colleghi sulle dimensioni e sulla qualità del fenomeno. Oggi, nel nostro Paese, attori protagonisti dei fenomeni di cyberbullismo sono ragazzi con un'età compresa fra i 10 e i 16 anni, che hanno una competenza informatica superiore alla media e che, soprattutto, mostrano una chiara incapacità di rendersi conto della gravità dei fatti commessi e specialmente della capacità offensiva del messaggio bullistico. Secondo una recente inchiesta svolta da IPSOS per Save the Children il 23 per cento dei minori di anni 18 passa dalle cinque alle dieci ore al giorno su Internet, l'8 per cento è addirittura connesso ventiquattr'ore su ventiquattro, il 44 per cento non si serve di una postazione fissa ma di strumenti diversi che sono nella disponibilità dell'85 per cento degli under 18. Tutto questo avviene normalmente in assenza di una supervisione da parte di un adulto ed anche in assenza della consapevolezza circa lo strumento utilizzato. Il 72 per cento dei ragazzi compresi in questa fascia di età a sua volta avverte la minaccia del cyberbullismo. Pertanto, stando ai dati forniti da IPSOS, almeno quattro ragazzi intervistati su dieci sono coinvolti da questo fenomeno e il 5 per cento ne parla come di un'esperienza consueta e regolare. È chiaro che bisogna entrare nel fenomeno, perché il cyberbullismo rende innanzitutto reale ciò che appare ed esiste solo virtualmente. Rende quindi reale, nella percezione delle vittime e dei soggetti passivi, una minaccia incombente e una demolizione della personalità, che molto spesso si appunta su differenze che possono essere etniche, di sesso, di orientamento sessuale, di provenienza geografica, di minorità o disabilità fisiche. Tutto questo, che un adulto consapevole percepisce esclusivamente nel suo essere virtuale, per chi frequenta la Rete ed è vittima del cyberbullismo si traduce in una minaccia concreta ed in una riduzione concreta della propria personalità, identità ed equilibrio psicologico. A tutto questo corrisponde ovviamente anche una certa difficoltà dei ragazzi a svelare di essere stati vittimizzati attraverso il cyberbullismo, un po' per mancanza di fiducia, un po' per ignoranza degli strumenti che si possono attivare, un po' per il silenzio omertoso che lega i frequentatori della Rete e inoltre, come spesso avviene nei casi di attentati alla personalità, per vergogna, per cui non ne parlano né con gli insegnanti, né con gli adulti, né con i genitori. Appare chiaro che, di fronte ad un fenomeno di tale complessità, il merito del disegno di legge è quello di aver pretermesso il ricorso alla sanzione penale, per spingersi invece ad ideare una strategia complessiva di contrasto al cyberbullismo, che comprende un'attività educativa tramite il confronto diretto con i minori, innanzitutto nelle scuole, e la valorizzazione dell'uso positivo della Rete, che è certamente uno strumento importante per la crescita dei minori e le cui potenzialità vanno utilizzate conoscendo, però - lasciatemi usare quest'espressione - le istruzioni per il loro uso corretto. Dopodiché, bisogna offrire anche alle famiglie gli strumenti per essere in grado d'intercettare il disagio causato da questo fenomeno e di farsi aiutare a sostenere il minore nell'attività di denuncia, disponendo anche di interlocutori competenti ad operare nei confronti sia della vittima sia dei ragazzi che mettono in atto episodi di cyberbullismo. Ugualmente, occorre che la scuola fornisca ai ragazzi le competenze necessarie per un uso corretto della Rete, creando linee guida e buone pratiche all'interno di un sistema strutturato. Se quindi gli insegnanti, da una parte, sono sentinelle per intercettare il fenomeno, dall'altra sono anche un punto di riferimento indispensabile, cui i ragazzi devono sapere di potersi rivolgere per ottenere aiuto. Come sappiamo e come dicevo anche prima, il nostro sistema non è assolutamente privo né di esperienze né di strumenti. Vorrei soltanto ricordare che nel 2007 il Ministro della pubblica istruzione istituì un numero verde ed osservatori a livello di uffici scolastici regionali; esiste un sito all'interno della campagna nazionale contro il bullismo; la polizia postale è sempre stata particolarmente impegnata su questo versante; il Governo ha accolto un ordine del giorno promosso dalla Commissione straordinaria per la tutela e la promozione dei diritti umani su questo tema, che individuava nella scuola uno dei punti di forza dai quali muovere; è stata annunciata dal Ministero della pubblica istruzione l'adozione di un piano di educazione all'uso della Rete; si stanno attivando attività formative per gli insegnanti. L'importante, però, che è tutte queste iniziative e volontà vengano ricondotte all'interno di un quadro strategico complessivo, che consenta di monitorare gli effetti delle politiche complessivamente adottate. Il testo base adottato è quello del disegno di legge a prima firma della collega Elena Ferrara e consiste nel delineare una strategia d'azione integrata volta a proteggere le vittime, creando procedure ed istituti nuovi e specifici, per elevare il livello di tutela dei bambini e dei ragazzi. Parliamo, infatti, anche di bambini, e non solo di adolescenti. Il punto di partenza, come dicevo in apertura, è una definizione di cyberbullismo che ha come suo scopo intenzionale naturalmente e predominante quello di isolare un minore o un gruppo di minori, ponendo in atto un abuso, un attacco dannoso e la loro messa in ridicolo. All'articolo 2 si istituisce una specifica procedura semplificata dinanzi al Garante per la protezione dei dati personali, che consente a ciascun minore ultraquindicenne o ai genitori della vittima minorenne, di ottenere una tutela rafforzata da parte dell'Autorità, attraverso l'adozione di provvedimenti inibitori e prescrittivi, che garantiscano la dignità del minore e la sua difesa rispetto a qualsiasi forma di violenza. All'articolo 3 si istituisce una sorta di cabina di regia o tavolo tecnico, - con l'obiettivo di predisporre il piano d'azione integrato per la prevenzione e il contrasto - che vede coinvolte più autorità; il Ministero dell'interno, il Ministero dell'istruzione, dell'università e della ricerca, il Ministero del lavoro e delle politiche sociali, il Ministero della giustizia, il Ministero dello sviluppo economico, il Ministero della salute, l'Associazione nazionale Comuni italiani (ANCI), il Garante per la protezione dei dati personali, il Garante per l'infanzia e l'adolescenza, il Comitato di applicazione del codice di autoregolamentazione dei media e minori e di organizzazioni non governative, nonché di rappresentanze delle associazioni studentesche e dei genitori. L'istituzione del Comitato di monitoraggio a me pare importante perché gli viene assegnato il compito di identificare le procedure e i formati standard per queste segnalazioni di cui all'articolo 2, comma 1, nonché di adottare un marchio di qualità per quei fornitori di servizi di comunicazione elettronica e comunque dei produttori di dispositivi elettronici aderenti ai progetti elaborati dai tavoli tecnici. Con l'articolo 4 si prevede l'emanazione, da parte del Ministero dell'istruzione, dell'università e della ricerca, di linee di orientamento per la prevenzione e il contrasto del cyberbullismo nelle scuole. Tali linee di orientamento includono innanzitutto la formazione del personale scolastico, la promozione di un ruolo attivo degli studenti, la previsione di misure di sostegno e rieducazione dei minori coinvolti e di un efficace sistema di governance. Si specifica che da questo orientamento non devono derivare nuovi o maggiori oneri per la finanza pubblica. Peraltro, nel corso dei nostri lavori abbiamo più volte interpellato il Ministro dell'istruzione, il quale ha garantito l'esistenza e la possibilità di utilizzare risorse che siano specificatamente destinate a questo senza infrangere i limiti di vincolo di bilancio. Inoltre, si prevede la promozione della pubblicazione di bandi per il finanziamento di progetti di particolare interesse, nonché la promozione di attività con la stessa finalità sul territorio. L'articolo 5 reca misure per incentivare e sostenere l'attività della Polizia postale. Infine, all'articolo 6 si prevede che il questore - fino a quando non sia stata proposta la querela o presentata la denuncia da parte del vittime - possa rivolgere al minorenne ultraquattordicenne, responsabile di atti di cyberbullismo nei confronti di altro minorenne, un ammonimento verbale al fine di renderlo consapevole del disvalore del proprio atto e del carattere lesivo dei propri gesti, al fine di evitare il ricorso alla sanzione penale. L'ammonimento cessa di avere effetto al compimento della maggiore età. Colleghi, questo provvedimento, che ha ottenuto in Commissione una approvazione all'unanimità, è di particolare interesse, non soltanto perché coglie un fenomeno molto grave e molto serio connesso all'uso dello strumento informatico ma anche perché coinvolge due questioni: la prima è quella di salvaguardare l'uso corretto dello strumento informatico come strumento di formazione e di crescita delle nuove generazioni; l'altra è quella di operare in questo senso, anche attraverso il ripudio della sanzione penale come salvezza per ogni male e la più faticosa ricerca di un complesso di strategie che agiscano su un terreno così fragile, come quello dei minori e della loro psicologia e crescita emotiva, sia che essi siano vittime sia che essi siano autori del fatto. Questo registra, ad avviso della Commissione, un importante, concreto ed efficace passo in avanti nel contrasto a fenomeni sociali, a cui, per tradizione e talvolta, addirittura, per pigrizia culturale, viene invece affidata la soluzione, ricorrendo all'uso dello strumento penale, che è uno dello strumento invasivo e, peraltro, una risorsa preziosa e limitata da utilizzare esclusivamente nei casi limite.
2015-05-14	PD	RanucciRaffaele	Signor Presidente, desidero innanzitutto ringraziare la senatrice Ferrara prima firmataria del disegno di legge n. 1261 - che, se mi permette, vorrei sottoscrivere - e la senatrice Finocchiaro per la sensibilità. Quello del cyberbullismo e del bullismo tra i nostri ragazzi è un tema di grande delicatezza. Il web, come è stato detto, è una grande opportunità: chi ha un figlio sa meglio di me che il web è uno strumento straordinario per studiare. Se diciamo loro di prendere un'enciclopedia non sanno nemmeno cosa sia, mentre l'apertura della conoscenza per lo studio e l'apertura culturale (mia figlia ha finito ora di fare l'IB) viene cercata nel web. Il web, quindi, è una grandissima opportunità, che però, come è stato detto, deve essere maneggiata con grande cura. Credo che il disegno di legge sul bullismo e sul cyberbullismo sia importante per i nostri ragazzi e per questo voglio ringraziare le colleghe. Parlo anche di bullismo in generale perché mi voglio collegare al bullismo psicologico che chiaramente fa entrare e uscire i ragazzi da un branco e li fa sentire parte di un branco, inteso nel senso sbagliato del termine. A questo proposito, voglio evidenziare la problematica - che nel disegno di legge non c'è, ma che spero possa essere presa in considerazione anche in futuro, se non in questo momento - del binge drinking, letteralmente «abbuffata alcolica»: è il termine usato oggi per definire oggettivamente il bere eccessivo e a rischio, convenzionalmente indicato come cinque o più unità alcoliche bevute in un'occasione. Mi chiederete cosa c'entra con il cyberbullismo: il binge drinking è un fenomeno di bullismo che avviene esattamente sulla Rete. Invito chi non l'ha mai fatto a vedere i video postati sul web, che sono spaventosi: ragazzini di quattordici, tredici, quindici anni che si confrontano e bevono, ad esempio, cinque bicchierini di vodka uno dopo l'altro. È impressionante vedere questi ragazzi con gli occhi che si rivoltano e che, prima di svenire, nominano un altro sul web e lo sfidano; il nominato, per non sentirsi fuori dal branco (e qui c'è il bullismo), è costretto a farlo. E via, via così. Non occorre dire il danno che l'alcol crea ai ragazzi. Tale fenomeno si sta diffondendo sempre di più fra i giovani, a partire già dall'adolescenza. Sono state realizzate due indagini qualitative dalla società Ecletica in tre città (Torino, Roma e Salerno) e sul web, che hanno dato voce a un campione di 134 adolescenti (15-17 anni) e giovani (22-24 anni) che praticano abitualmente il binge drinking. Dai risultati di tali indagini emerge la differenza in Italia, in base ai dati disponibili, tra le dichiarazioni sugli episodi di ubriacatura (13 per cento dei casi) e quelle relative al binge drinking (35,5 per cento dei casi). Infatti, la maggioranza degli intervistati considera in modo significativamente differente l'ubriacasi dall'essere brilli e sostiene che bere 5 o più bevande in un'unica occasione non rende ubriachi, ma solo brilli. I risultati della ricerca sono significativi in quanto emancipano la nozione di binge drinking da una caratterizzazione strettamente quantitativa ad una più fenomenologica: il binge drinking rappresenta un momento di passaggio dell'identità collettiva giovanile legata al divertimento con relativa diffusione nei social network, nonché una pericolosa abitudine che può causare gravi danni, come sappiamo, alla salute. Credo quindi che dovremo intervenire su questo punto; non so se ci sarà lo spazio (lo chiedo alla relatrice), ma credo che dovremo discutere di un tema molto più ampio qual è quello dell'alcolismo dei giovani, perché finalmente dovremo prevedere sanzioni più gravi in tema di somministrazione delle bevande alcoliche ai minori di 18 anni: le regole esistono, ma nessuno le rispetta. Ritengo pertanto che questo Parlamento si debba fare carico di un fenomeno che sta distruggendo i nostri ragazzi. Quando andiamo nelle piazze, quante volte vediamo questi ragazzi che non camminano dritti, che stanno male, che a volte vanno in coma etilico! Ragazzi che hanno il fegato spappolato a 16 o 17 anni solo per moda. Credo che noi dovremo coinvolgere tutti i soggetti: dal commercio, alla politica, alla scuola, alle famiglie, tutti devono fare la loro parte. Troppo spesso, infatti, sento fare affermazioni del tipo: «Un bicchierino cosa fa?» Ebbene, un bicchierino a 14 o 15 anni provoca degli effetti. Non sono un medico, ma in quest'Aula ci sono medici che sicuramente potranno darmi ragione su questa problematica. Io volevo soltanto fare il punto su questa fenomenologia del bullismo e del cyberbullismo, che riguarda il web, augurandomi che quest'Assemblea, se possibile in questa occasione ma comunque in futuro, prenda realmente in considerazione la problematica dell'alcolismo tra i giovani.
2015-05-20	M5S	BulgarelliElisa	Vi è un altro problema che riguarda cyberbullismo e bullismo, quello dei mass media, che non riguarda tanto tali strumenti in sé, quanto il fatto che questi sono una mediazione delle masse, la quale ci porta all'incapacità di stare in relazione con le persone. Penso alle famiglie in cui, anziché stare intorno ad un tavolo a parlare, si sta uno di fianco all'altro, in silenzio, a guardare la televisione. Questo vuol dire mediare le masse: togliere la relazione diretta fra le persone, lasciando che siano soltanto mediate da uno strumento. Nel momento in cui le persone non sono più in grado di stare in relazione, come pensiamo possano capire i problemi dei propri figli e ragazzi, aiutandoli a superare quei problemi di cyberbullismo o bullismo che sono incentrati sull'incapacità di relazionarsi? Il problema qui diventa la società: è inutile demandare tutto al mondo della scuola, che è sicuramente fondamentale si faccia carico anche di questo, ma non è l'unico tassello della società che deve educare i ragazzi, che quindi saranno la società del futuro. Tutti gli adulti devono prendersi cura dei bambini e dei ragazzi, che saranno la nostra società futura, quella che poi si prenderà cura di noi, quando saremo in età più avanzata. Non possiamo demandare tutto alla scuola, che pure è fondamentale se ne faccia carico: è altrettanto fondamentale, infatti, che sia tutta la società a farsi carico di dare l'esempio. Il problema di dare l'esempio è grande, perché a parole siamo tutti bravi a dire che dobbiamo farlo, ma poi nella realtà cosa si fa? Ognuno pensa al suo, invece di pensare alla collettività. Traggo un esempio anche della politica: come pensiamo, da adulti, di dare l'esempio in politica, se poi, quando siamo qui, invece di pensare al bene comune, pensiamo a quello delle nostre taschine o a stare bene noi, senza far stare bene gli altri che ci hanno mandati qui per fare proprio quello? Penso in conclusione ad un altro esempio molto semplice, con riferimento a quanto ha fatto il Governo ultimamente sul bonus sulle pensioni. Qual è l'esempio che diamo ai nostri ragazzi, nell'affrontare la vita, quando un Governo che deve restituire soldi ai pensionati, invece di ridarli tutti, ne dà loro soltanto una parte, facendo anche finta che sia un regalo, mentre sarebbero dovuti? Dare l'esempio vuol dire che ognuno di noi - non gli altri - deve farlo e non solo a parole. Purtroppo - o per fortuna - i ragazzi ancora guardano quello che si fa, non quello che si dice: più sono piccoli, più guardano il comportamento, non le parole. Nell'esortarvi quindi tutti quanti a tenerlo presente, ricordo in primis a me stessa che dare l'esempio è la cosa più importante, poi viene tutto il resto.
2015-05-20	M5S	MoroneseVilma	Alla base del fenomeno, escludendo volutamente le cause derivanti dalla malavita organizzata, trattate in altre sedi, risiedono cause diverse, che vanno dalle cattive aspettative degli elettori alle maldestre dichiarazioni dei candidati e poi degli eletti ad amministrare i Comuni, alla crisi economica dilagante che colpisce sempre più alle rivalse personali per concorrenza eccessiva. Diciamo, quindi, che gran parte della problematica è da attribuirsi all'errore interpretativo della funzione sociale dell'amministratore pubblico. Da un lato, i cittadini si sentono autorizzati a pretendere trattamenti di favore o, comunque, eccezioni personalizzate per problemi personali che necessiterebbero di lunghi percorsi autorizzativi o modifiche dei piani programmatici delle amministrazioni, spesso accompagnate dal binomio promessa personale-voto. In questo caso, il problema si risolverebbe con una maggior educazione civica insegnata fin dalla scuola primaria, che permetta di comprendere che nulla può essere lasciato alla libera interpretazione delle norme da parte degli amministratori, ma tutto deve sottostare a regole e permessi quanto più possibile lineari e oggettivi.
2015-05-20	PD	CantiniLaura	Vorrei concludere leggendo quanto scrive Concita De Gregorio: «C'è stato un tempo, incredibilmente recente, in cui si diceva che fare il sindaco fosse il mestiere più bello del mondo, ed era vero. È successo così pochi anni fa che, se ci sforziamo, ce lo ricordiamo ancora. Nelle piccole città, per esempio, nei paesi, nei luoghi dove eravamo nati e dove certe domeniche tornavamo. C'era qualcuno che era stato a scuola con noi, in un'altra sezione di un altro anno, o che era stato vent'anni fa fidanzato/a con qualcun altro che conoscevamo bene, o che era il figlio dell'Amelia, la collega di nostra madre, "ti ricordi l'Amelia?", e questo qualcuno adesso era il sindaco. Lo si incontrava per strada la mattina, buongiorno sindaco, si sorrideva con allegra ironia come a dire "sindaco, chi l'avrebbe detto…", e lei o lui sempre, sempre passava mezz'ora a rispondere: "Non puoi capire la bellezza di questo mestiere, il contatto con la realtà, la prossimità con le persone, la soddisfazione di essere utile, la certezza di poter davvero cambiare le cose, guarda la politica alla fine non c'entra, è un'altra storia questa, se ti ci metti davvero puoi fare, cambiare i destini. Fare bene, il bene. In buona fede, provando e magari sbagliando, ma fare". Qualcuno se lo ricorda? Io sì. Mi ricordo anche che era vero. Che un sindaco, il sindaco di una piccola o media o persino grande città, poteva davvero rovesciare il guanto e cambiare la storia. Potrei fare esempi, nomi. Quello che assegnò le case popolari. Quello che salvò la fabbrica dalla chiusura. Quello che fece il parco. Quello che si inventò il lungomare che non c'era. Quello che si gemellò con Chernobyl. Quella che riscattò le terre alla mafia. Ma sono storie di ieri, l'altro ieri. Qui parliamo di adesso. Adesso, oggi, in un lasso di tempo infinitesimale, fare il sindaco è diventata una condanna. Una sciagura. Sono passati gli anni, siamo cresciuti e poi invecchiati: non sono più i figli degli amici, ora. Sono gli amici. Sono loro ad aver affrontato campagne elettorali a dispetto dei partiti e averle vinte. Sono gente della nostra generazione, della nostra età che chiama e dice: è un inferno. Hanno scommesso tutto, hanno sgominato la diffidenza e il disincanto, hanno vinto. Bene, no? Malissimo, invece».
2015-05-20	PD	FasioloLaura	A questo punto rispondo alla collega Mussini: due milioni di euro non sono pochi e sono stati messi a disposizione della scuola per la formazione sul cyberbullismo. Quindi, non è affatto vero che non si sia pensato alla formazione e al suo finanziamento. Iniziative di formazione ed informazione ci saranno e meno male che, attraverso la cosiddetta buona scuola, si parla finalmente di formazione non solo come diritto-dovere e come un ambito ipotetico, ma anche come un elemento cogente e reale. Finalmente si farà formazione fino in fondo anche su questo delicatissimo tema.
2015-05-20	PD	FasioloLaura	Anche davanti ad evidenze molto pesanti, segnalate alla Polizia postale, spesso trovavo l'impotenza e l'inadeguatezza della famiglia, della vittima o l'inconsapevolezza della gravità del gesto da parte dei carnefici. Ma viva era la preoccupazione dei docenti, che intervenivano però in modo episodico, frammentario, e sulla base di sensibilità personali. Mancavano, insomma, un senso profondo, una consapevolezza ed una certa volontà di interagire con il problema; una dura battaglia per convincere che le prevaricazioni, le prepotenze e le aggressioni, che trovavano spesso sede di origine nella scuola e si ampliavano attraverso il cyberbullismo - il fenomeno di cui stiamo parlando - coinvolgeva l'ambiente familiare e i gruppi del sociale.
2015-05-20	PD	FasioloLaura	Il fenomeno era dilagante nella scuola: specie nel biennio, ma anche nel triennio, si osservavano diversi casi di varia natura. La violenza psicologica tra coetanei esponeva la vittima al ludibrio, alla denigrazione pubblica, inducendola spesso alla rassegnata sottomissione, con i docenti - sentinelle come diceva qualcuno - disposti ad approfondire il problema, ma con pochi genitori consapevoli della gravità del fenomeno, misconosciuto o sottovalutato da parte sia dei genitori del carnefice che di quelli della vittima. Poca, quindi, la disponibilità generale a farsi carico del problema.
2015-05-20	PD	FasioloLaura	Oggi, finalmente, si parla in modo forte di prevenzione e del tentativo di trovare una soluzione al problema, oltre che della presa in carico del problema stesso. Il disegno di legge al nostro esame affronta questa seria problematica con una visione complessa e compiuta, e speriamo veramente risolutiva. Migliorare la sicurezza dei minorenni che utilizzano la Rete, con l'intento di far fronte a questa emergenza in modo serio, centrando sulla prevenzione e sul contrasto, è l'obiettivo del disegno di legge che condivido in pieno, in particolare nel punto che tratta la necessità di sostenere la formazione - e sottolineo la parola formazione - del personale scolastico, a partire dalla secondaria di primo grado per proseguire negli anni successivi, operando in sinergia tra scuola e reti di scuole, ASL e Forze dell'ordine.
2015-05-20	PD	FasioloLaura	Signor Presidente, colleghi, il disegno di legge n. 1261 è approdato in Aula grazie alla senatrice Ferrara, ed io ho accolto con viva soddisfazione il raggiungimento di un obiettivo auspicato dai genitori e dal mondo della scuola.
2015-05-20	PD	FasioloLaura	È necessario dare alla scuola e alle famiglie gli strumenti di conoscenza del fenomeno, perché possano riconoscerlo ed intervenire in modo corretto, offrire il necessario sostegno nell'attività di denuncia e predisporre l'aiuto al minore attraverso figure professionali che abbiamo costruito e individuato con questo disegno di legge. E non è affatto vero che non ci siano, perché sono precisamente individuate, e la scuola deve avere la disponibilità di esse e deve poter procedere con la formazione del personale.
2015-05-20	PD	IdemJosefa	Apprezzo particolarmente il fatto che le soluzioni individuate dalla collega Ferrara, oltre a prevedere la rimozione delle offese che si materializzano sul web e un ammonimento indirizzato ai suoi autori, abbiano anzitutto carattere educativo e non punitivo e si prescriva per legge un approfondimento sulle cause, a partire da un attento monitoraggio del fenomeno e da una sua valutazione nell'ambito di un tavolo tecnico, i cui risultati alimenteranno interventi sempre più mirati ed efficaci nelle scuole rispetto all'utilizzo responsabile delle nuove tecnologie e delle varie forme di comunicazione di massa che proliferano nei mondi che la Rete crea. Prima di condividere una riflessione sulle cause e sulle implicazioni culturali e, di conseguenza, sull'importanza che hanno i modelli positivi per combattere il fenomeno di cui parliamo oggi, vorrei citare qualche dato. Dobbiamo renderci conto che oltre il 90 per cento degli adolescenti in Italia è utente di Internet e il 98 per cento di questi dichiara di avere un profilo su uno dei social network più conosciuti ed usati, come lo sono Facebook, Twitter, Ask ed Instagram. Parliamo quindi di piazze molto popolate grazie alle quali i ragazzi, attraverso i cellulari e gli smartphone molto diffusi e costantemente connessi alla Rete, possono accedere a contesti globali in qualsiasi momento con un semplice click. Parlo di ragazzi, ma in realtà sono coinvolti sempre di più anche i bambini. Siamo tentati di pensare che il cyberbullismo non sia altro che un'estensione alla Rete del bullismo classico che conosciamo dalle scuole: al contrario, non si tratta affatto di una semplice dislocazione di certi comportamenti in Rete, in quanto la portata potenzialmente globale fa del cyberbullismo un fenomeno singolare. Infatti, se nel mondo reale non basta un gesto perché si possa parlare di bullismo, nel mondo virtuale a volte non ci vuole che un semplice gesto, un click, per creare un danno irreparabile. È vero che il materiale offensivo ora potrà essere rimosso più facilmente, ma è anche vero che non è possibile eliminarne in maniera definitiva tutte le tracce. Un'altra peculiarità del cyberbullismo è che, mentre nell'ambito del bullismo che si consuma nel mondo reale la casa rappresenta un luogo di rifugio, in relazione alle aggressioni e offese in Rete le mura domestiche invece sono il posto in cui si consuma il delitto e in cui si subiscono gli attacchi. Questo fatto può aumentare in maniera esponenziale il senso di smarrimento e di impotenza del giovane oggetto di scherno e ciò che dalla vittima spesso viene percepito come un vicolo cieco, in più di un caso, ha portato a gesti estremi come il suicidio. Parliamo, quindi, di un gesto apparentemente innocuo che può provocare conseguenze irreparabili e il soggetto giovane che usa il web deve essere reso consapevole delle possibili ricadute. Questo è un lavoro che spetta agli adulti. Ha fatto bene la collega Ferrara ad individuare nella scuola un soggetto in grado di svolgere questo compito, dato che si tratta di un'istituzione che può a sua volta essere obbligata per legge ad essere informata, istruita e sensibile rispetto a cause e rimedi in relazione al fenomeno del cyberbullismo e, pertanto, in grado di educare i giovani a comportamenti responsabili che altrimenti non dimostrerebbero. Ho trovato un progetto che si chiama «TABBY in Internet» (Valutazione della minaccia di cyberbullismo nei giovani), frutto del programma europeo Daphne, che spiega il fenomeno, individua le cause e offre spiegazioni agli insegnanti. Rispetto al ruolo di questi ultimi, secondo tale progetto, in molti di questi casi, la scuola in generale o gli insegnanti si sentono impotenti o non ritengono sia loro compito occuparsi o preoccuparsi del problema, dal momento che colpisce i ragazzi quando usano la Rete o i cellulari. Sebbene la maggior parte degli insegnanti sia consapevole dei significativi effetti negativi del cyberbullismo sugli studenti e mostrino preoccupazione per la diffusione di tale fenomeno, non ritiene sia compito della scuola occuparsene. Viene, quindi, indicato quale ruolo degli insegnanti aiutare i ragazzi che si trovano in difficoltà, sensibilizzare e dare informazioni. Sappiamo tutti che, nella realtà, avviene una specie di ping-pong tra il mondo della scuola e i genitori: gli insegnanti si lamentano di studenti poco disciplinati e irrispettosi di regole che ovviamente non hanno appreso a casa, mentre i genitori rigirano la frittata, dicendo che gli insegnanti sono incapaci di farsi rispettare, perché non sanno fare il loro mestiere e non hanno empatia per i loro figli. In mezzo a questa disputa ci sono il bambino, il ragazzo, l'adolescente che devono corrispondere ad una scuola che troppo spesso sembra premiare soltanto un modello unico, quello dello studente che sa immagazzinare un'infinità di informazioni. Si parla anche di un metodo di studio bulimico, secondo cui si ingurgitano nozioni e si rigurgitano a comando. Se si parla di punizioni - nel campo della psicologia i brutti voti sono considerati una punizione - di esclusione e giudizio, sappiamo che, ancora oggi, questi sono gli strumenti per incentivare il soggetto in crescita allo studio. Il termine «amore» per parlare di studio non compare nel vocabolario della scuola, nonostante si tratti, appunto, di un soggetto in crescita. Ciò vuol dire che ognuno procede con il proprio ritmo e può capitare il genio che astrae a quattro anni, spiazzando con la domanda: dove nascono i pensieri? Allo stesso modo, ci sono ragazzi che, a quattordici anni, hanno ancora bisogno di toccare con mano e vedere con i loro occhi di che si parla, perché non sono ancora in grado di produrre rappresentazioni mentali. Ma il nostro sistema, dopo la fioritura della primavera, sradica anche quei fiori che sboccerebbero soltanto in autunno. E non abbiamo ancora parlato delle situazioni a casa, dove genitori sempre più impegnati nel lavoro, oppure stressati perché non ce l'hanno affatto, non riescono ad entrare in sintonia con i loro figli. Si tratta di un contesto che, ovviamente, non si presta a trasmettere valori e modelli che, nella società che ci circonda, non compaiono. Mi vengono in mente fior di convegni a cui ho partecipato, che trattavano temi come il doping, la violenza di genere e l'omofobia, e che si chiudevano sempre e puntualmente con due frasi: «È questione di cultura» e «Occorre partire dalle scuole». La cultura si cita sempre come se si trattasse di una determinazione divina, mentre è quella cosa che siamo tutti noi. Mi viene da pensare che in questo gioco, in cui tutti si ricordano delle responsabilità degli altri e in cui nessuno si sente direttamente chiamato in causa, forse è bene ricordare che i sistemi complessi sono quel contesto in cui il tutto è più della somma delle sue parti, che si cambiano, però, soltanto a partire dal contributo di ogni singola sua componente. Concludo dicendo che ho apprezzato molto il voto all'unanimità ottenuto da questo provvedimento alla Camera dei deputati, che auspico ottenga anche in Senato. Il nostro voto comporta un impegno preciso di tutti noi a tener conto del fatto che siamo modelli per i ragazzi, a cui mancano punti fermi, e i ragazzi riproducono tali modelli. Troppo spesso proprio la politica, che oggi spero si presti a votare il provvedimento in esame, è autrice del cyberbullismo e non rispetta le regole. Buon voto.
2015-05-20	PD	LoGiudiceSergio	Signor Presidente, saluto con grande favore la discussione e - mi auguro - la rapida approvazione del testo di legge in esame, con cui la senatrice Ferrara ha posto a tutti noi la necessità di affrontare un tema urgente. Non vi è maggiore urgenza, infatti, di quella di garantire il benessere, l'incolumità e la salute fisica e psichica dei nostri ragazzi e dei minori. Penso soprattutto a quelli che, frequentando le scuole italiane, di fatto sono messi dalle famiglie nella disponibilità di strutture pubbliche che hanno il dovere di vigilare fino in fondo su ciò che nasce e accade all'interno della scuola e si riverbera anche in comportamenti esterni, affinché sia all'insegna di una crescita positiva e non di un malessere, di un disagio o di una sofferenza.
2015-05-20	PD	LoGiudiceSergio	Su questo secondo piano, su questo fronte noi siamo particolarmente sguarniti. Noi legislatori lo siamo. Lo dimostra il fatto che negli scorsi mesi in più e più occasioni ci siamo trovati a fare i conti con fenomeni che, avvenendo sulla Rete, colgono impreparato il legislatore, perché avvengono in forme e modi non previsti, non codificati, non gestibili all'interno della legislazione attuale. Ricordo, per esempio, le norme specifiche che abbiamo approvato poche settimane fa in merito al terrorismo, al reclutamento di terroristi via Internet; ricordo un tema di cui si sta discutendo in queste ore alla Camera dei deputati, ossia quello della diffamazione on line su ci siamo interrogati, abbiamo discusso e ci siamo divisi sul modo in cui gestire quella particolarità della Rete (per esempio, la permanenza perpetua di contenuti); ricordo, ancora, il tema legato al negazionismo e alle discriminazioni razziali ed etniche che avvengono anche in Rete (a tale proposito, abbiamo inserito nel disegno di legge sul negazionismo un passaggio interrogandoci su come intervenire su quel fronte). Il disegno di legge oggi al nostro esame si occupa molto di questo aspetto e noi stiamo ragionando su come accendere un faro su un fenomeno che sfugge alla nostra visione, al nostro controllo perché sfugge alla nostra conoscenza. Ci siamo anche interrogati su come governare, anche attraverso divieti, sanzioni, limitazioni, l'accesso di bambini, ragazzi, ragazze alla Rete che può rappresentare per loro un terreno di pericolo, di insidie, di rischio per la propria incolumità e il proprio benessere. Poi c'è l'altro aspetto che credo riguarda il sorgere di fenomeni di bullismo. È evidente che c'è un'assonanza tra quello che accade nella Rete e quelle che accade nella realtà. Ho letto con attenzione la proposta di legge del senatore Mazzoni e gli emendamenti che ha presentato con i quali si propone di estendere al bullismo, in generale, le previsioni contenute in questo disegno di legge. Sono d'accordo sul fatto che abbiamo la necessità di intervenire anche sul tema del bullismo in generale, però credo che non sia questo il luogo anche perché credo che, rispetto al cyberbullismo, abbiamo bisogno di regole, limiti, sanzioni, controlli che ci permettono di presidiare un terreno a noi oggi sconosciuto e, comunque, non presidiato; per quanto riguarda invece il bullismo non è sui divieti, sulle sanzioni, sulle limitazioni che possiamo intervenire: dobbiamo intervenire sull'educazione, sulla capacità di comprendere quali sono le motivazioni del bullismo, le cause, e le dinamiche che si mettono in campo. Il garante per l'infanzia e l'adolescenza Spadafora in occasione dell'incontro presso la Commissione per la tutela e la promozione dei diritti umani in cui si sono trattati i temi del bullismo e del cyberbullismo ci ha detto che sono due le cause principali di bullismo: la provenienza etnica, geografica, religiosa (il bullismo contro bambini o ragazzini immigrati) e il bullismo omofobico quello cioè rivolto a ragazze e ragazzi gay, lesbiche o incerti sull'orientamento sessuale, sull'identità di genere o, semplicemente, non aderenti a stereotipi di genere. Inoltre, la senatrice Ferrara (oltre che la mia esperienza e la letteratura scientifica) giustamente ci conferma che, ad esempio, l'aspetto fisico è un elemento fondamentale che scatena fenomeni di bullismo. È evidente che questi non sono elementi casuali di promozione, di provocazione dell'atto di bullismo che - va sempre chiarito - non è un qualunque atto di violenza, di prevaricazione di una ragazza nei confronti di un altro ragazzo o viceversa. È piuttosto quel fenomeno che si scatena quando il gruppo si unisce contro il singolo. Quando un gruppo di bambini o di ragazzini si unisce contro il singolo non è per la cattiveria dei componenti del gruppo, ma perché si instaura un meccanismo di promozione e produzione della propria identità che passa dalla costruzione dell'identità attraverso il gruppo. È ciò che accade in età adolescenziale a tutti i ragazzi e a tutte le ragazze. E come ogni costruzione di identità, tale meccanismo passa anche dalla costruzione di una non identità, cioè dalla costruzione di una identità nemica, dell'identità dell'altro, dell'identità da rifuggire. Quindi, l'identità maschile si fonda sull'omofobia, come l'identità etnica si fonda sull'atto di razzismo nei confronti di chi non corrisponde. E anche l'identità fisica di ragazzi in evoluzione, che stanno cambiando il loro corpo assumendo un'altra dimensione fisica, oltre che psichica, durante la crescita e il periodo puberale e durante l'adolescenza, si basa sull'atto di violenza, di esclusione, di cattiveria nei confronti di chi ha un aspetto fisico differente dalla norma. Su questi problemi la scuola deve intervenire, attraverso una politica di educazione all'uguaglianza, di superamento degli stereotipi, di costruzione di una cultura basata sulla pluralità. Io ho ascoltato con attenzione l'intervento della collega Mussini, che condivido in tutto, nella lettera e nello spirito, tranne che in un passaggio. Quando ella diceva che le scuole fanno già tutto questo, io le rispondo che alcune scuole lo fanno così come alcuni insegnanti, ma la scuola italiana nel suo complesso non sta facendo tutto questo. E gli interventi promossi da parte del Ministero dell'istruzione su questo fronte sono assolutamente insufficienti. Prima si citava il sito «Smonta il bullo». Ma quel sito viene aggiornato con una periodicità semestrale, ad essere fortunati.
2015-05-20	PD	MattesiniDonella	Ribadisco l'importanza del provvedimento in questa sede anche in risposta alle troppe, ingenerose critiche che si leggono sui mezzi di stampa, ma soprattutto sul web che hanno sottolineato la inutilità del disegno di legge dichiarandola, talvolta, anche inopportuna. Chi ha sostenuto e ancora oggi sostiene questa tesi ha fondato tale giudizio sull'idea che le uniche cose che servano contro il cyberbullismo sarebbero le iniziative di autoregolamentazione che, tra l'altro, sono anche in corsa a livello europeo e internazionale ed alle quali hanno già aderito la maggior parte dei gestori delle grandi piattaforme di social network: da Google a Facebook, passando da Microsoft ed Apple. Sostengono, insomma, queste persone che essenziale, dirimente e sufficiente è l'impegno dei gestori attraverso l'adozione di meccanismi di segnalazione e controllo. E come non essere d'accordo con il riconoscimento di questo percorso di responsabilizzazione dei social network ? È importante e sicuramente dovrà ulteriormente progredire, ma con altrettanta chiarezza dico che ciò non basta, non è sufficiente. È necessaria una legge, questo disegno di legge assolutamente non basato su atteggiamenti sanzionatori perché è un provvedimento che non criminalizza il web: è un disegno di legge basato sulla prevenzione, sulla promozione culturale dell'uso consapevole della rete. È un disegno di legge che nella promozione dell'uso corretto della rete ha qualcosa di fondamentale, perché mette al centro la responsabilità individuale e collettiva. Non è un provvedimento fondato su proposte coercitive e punitive, ma sulla promozione di una cultura civica basata sul rispetto per sé e per gli altri. Rispetto per sé e per gli altri: sono queste le parole che vestono gli abiti della prevenzione e dell'educazione, perché senza queste parole educazione e prevenzione sarebbero parole vuote. Questa è la sfida importante. L'educazione all'uso consapevole della rete non è, non sarà e non dovrà essere solo e soltanto la messa in atto di una conoscenza, di una tecnica per difendersi o per difendere i minori, ma deve esplicare un'azione altrettanto importante. Ovviamente, è necessario conoscere anche le tecniche, ma altrettanto importante è l'attivazione di un processo educativo di cittadinanza, far crescere quella consapevolezza dell'esistenza inscindibile di diritti e responsabilità, della inscindibilità del rispetto che ognuno pretende per se stesso e che deve corrispondere al rispetto per gli altri. Dovrà essere, e sarà, un percorso che aiuterà e sosterrà la costruzione di identità individuali e collettive più forti e meno fragili, aiutando i ragazzi ad essere capaci di rispetto per coloro che, invece, oggi vengono troppo spesso vissuti come diversi. La gran parte degli episodi di bullismo e di cyberbullismo sono rivolti verso giovani omosessuali, disabili ed immigrati. E qui non aggiungo altro, perché condivido pienamente l'intervento del senatore Lo Giudice. Ho parlato di rispetto di sé e degli altri, ma perché l'ho fatto? L'ho fatto perché non dobbiamo dimenticare che due sono i soggetti danneggiati dal cyberbullismo. Sicuramente, in primo luogo e in modo drammatico, chi lo subisce. Persone che in poco tempo vedono la propria reputazione e la propria immagine danneggiata, e in una comunità molto ampia. I contenuti, infatti, una volta pubblicati, ancora oggi possono riapparire, a più riprese e in luoghi diversi (ricordo che due terzi dei ragazzi ritengono il cyberbullismo la principale minaccia alla propria vita), e tutto ciò rende le vittime insicure in tutti gli ambiti e i momenti della propria vita. Ma io ritengo vittima del cyberbullismo anche chi lo compie, perché violenti, cattivi e bulli non si nasce. La spiegazione è che quello che si è incontrato, o non si è incontrato, nella propria vita, ci ha resi in qualche modo fragili rispetto al rischio di attivare comportamenti così violenti. Se a dodici, tredici, quattordici o quindici anni si compiono quegli atti terribili, dovremmo innanzitutto chiederci perché ciò succede. Se, infatti, è vero che l'anonimato della Rete spinge a compiere gesti che sarebbe difficile compiere in altri luoghi ed altri spazi della vita, è anche vero che sempre di più, nei video pubblicati, sono ben visibili, non solo i soggetti maltrattati, ma anche gli autori, che esibiscono, quasi come una prova muscolare, la loro rabbia, la loro aggressività, il loro proprio disprezzo verso coloro che sono maltrattati e rappresentati come deboli e diversi. C'è quindi qualcosa che va oltre, e sulla quale dovremmo ragionare. Anche per questo sottolineo l'importanza che la proposta di legge metta al centro l'ambito della scuola. Anche ricerche europee, infatti, confermano che è la scuola l'ambito nel quale scatta oltre il 90 per cento degli episodi di bullismo. Nel mentre sottolineo l'importanza della scuola, però, dico anche che noi abbiamo il dovere di non delegare tale questione ai soli ragazzi, alle sole scuole e alla sole famiglie che, peraltro, vanno aiutate ad agire insieme. Tale questione, infatti, chiama in campo in primo luogo, come hanno detto molti altri colleghi, noi adulti. Siamo noi adulti, non soltanto come genitori ma il mondo degli adulti in generale, ad essere responsabili. Tutti noi cresciamo e costruiamo la nostra identità, non in base alle parole che ci vengono dette o i «pistolotti» che si ricevono in famiglia, ma per gli esempi e per le situazioni, quelle che viviamo in casa ma soprattutto quelle che vediamo fuori. Bisogna ragionare sulla nostra responsabilità e su quali sono, individualmente e collettivamente, gli esempi che viviamo nella nostra quotidianità. E mi viene in mente l'episodio di questi giorni, riguardo alle persone uccise perché incapaci di vivere in quel clima difficile di relazione che vi è all'interno dei condomini. Ma che immagine diamo rispetto alla capacità di tessere relazioni basate sul rispetto per se stessi e per gli altri? A me preoccupa profondamente il cyberbullismo, ma preoccupa anche il comportamento degli adulti. Per fare degli esempi, io penso a quel gruppo di genitori che si sono tutti ribellati al preside che ha sospeso per quattro giorni gli studenti di una classe che avevano usato una violenza davvero terribile nei confronti di un compagno di classe durante una gita scolastica, nel corso di una di quelle nottate in cui ci si ubriaca, postando poi sul web il filmato di tale violenza. Quei genitori, una volta che sono stati chiamati dal preside e sono venuti a conoscenza del fatto che il proprio figlio avesse compiuto quegli atti, si sono arrabbiati con il preside e hanno detto che in fondo era una ragazzata ed erano preoccupati non del fatto che i propri figli fossero capaci di questa violenza ma unicamente del fatto che la sospensione potesse danneggiare l'esito dell'anno scolastico. Dico questo anche facendo riferimentoad un sondaggio sviluppato nel 2004 all'interno della rete europea dell'antibullismo che ha riguardato, da un parte, i ragazzi che hanno subito cyberbullismo e, dall'altro, un gruppo di 2.000 adulti. Dal sondaggio emerge che, dei ragazzi che hanno subito atti cyberbullismo, il 35 per cento ha compiuto atti di autolesionismo, il 55 è caduto in depressione e il 38 per cento ha pensato al suicidio. Qui non posso non ricordare le vittime, coloro che si sono tolte la vita, e il dolore insuperabile delle famiglie. Dall'altro canto, sul versante degli adulti intervistati, a fronte di questa fatica che i ragazzi vivono avendo subito il cyberbullismo, sapete cosa viene fuori? Il 34 per cento ha pensato che in fondo gli atti di cyberbullismo sono una normale fase della crescita, mentre il 16 per cento considera il cyberbullismo come qualcosa che forma il carattere: insomma, il 50 per cento degli adulti intervistati non ha la giusta percezione della violenza che subisce chi è oggetto di cyberbullismo e neanche della violenza e del disagio che i propri figli e i ragazzi hanno. Occorre riconnettere con la realtà il mondo degli adulti. Anche per questo è essenziale che sia nel disegno di legge che nelle linee guida della pubblica istruzione, che ricordo ha già finanziato con 2 milioni di euro interventi di formazione nella scuola, si indichino come soggetti importanti da coinvolgere anche le famiglie e tutte le istituzioni che hanno competenza nell'educazione e nell'accompagnamento alla crescita. L'educazione corretta alla Rete aiuta a superare il cyberbullismo, ma c'è un'altra cosa importante: la percezione del pericolo insito nell'uso scorretto della Rete. Dico questo perché è importante che la tutela dei minori sia considerata e percepita e agita come una responsabilità collettiva che deve essere condivisa dai genitori, dalle istituzioni e dagli operatori e la lotta al cyberbullismo non può prescindere dalle sinergie di queste forze e dall'uso consapevole del web da parte di tutti. Quel tavolo ministeriale e territoriale dovranno essere inclusivi e la formazione e la coformazione di tutti i soggetti istituzionali e professionali che ne faranno parte è essenziale. Non la formazione disgiunta, ma la coformazione perché solo così si costruisce non solo un argine al dilagare del fenomeno, ma anche una nuova comune consapevolezza che aiuterà anche ad evitare altre pesanti conseguenze a chi usa non correttamente o in modo inconsapevole il web. Noi sappiamo che un minore su tre fa nuove conoscenze in rete, che poi vengono concretizzate da rapporti reali. Sottolineo un dato venuto fuori dall'indagine conoscitiva della Commissione bicamerale sull'infanzia sulla prostituzione minorile. I dati non li cito a caso, ma perché sono stati drammaticamente denunciati nell'apertura dell'anno giudiziario. Nelle grandi aree urbane dall'anno scorso la prostituzione minorile è aumentata del 400 per cento. Di questo 400 per cento, una percentuale altissima (quasi il 60 per cento) è fatta attraverso l'adescamento in rete. Quindi, un uso consapevole e corretto della rete vuol dire non solo aiutare a superare il cyberbullismo, ma anche evitare gli altri danni terribili che attraverso un uso scorretto della rete aumentano la pedopornografia e i casi di prostituzione attraverso l'adescamento in rete. Auspico che il disegno di legge che abbiamo approvato in Commissione affari istituzionali all'unanimità esca all'unanimità da quest'Aula e sia altrettanto rapidamente approvato alla Camera, affinché, insieme alle linee guida del Ministero, già finanziate con risorse non sufficienti, ma importanti (due milioni di euro), possa davvero rapidamente attivare non solo un percorso informativo ma anche quel percorso formativo rispetto al fondamentale rispetto per sé e per gli altri. È un percorso di promozione di vera cittadinanza, ma anche di promozione dell'elemento fondamentale della questione sociale, ovvero del benessere individuale e collettivo.
2015-05-20	PD	OrruPamelaGiacomaGiovanna	Signor Presidente, colleghi, il disegno di legge che stiamo trattando oggi, dal titolo «Disposizioni a tutela dei minori per la prevenzione e il contrasto del fenomeno del cyberbullismo» a prima firma della collega senatrice Ferrara, che ho convintamente sottoscritto, arriva a riempire un vulnus normativo sul tema del cyberbullismo che, purtroppo, negli ultimi anni ha registrato un incremento preoccupante e drammatico con non pochi casi isolati che hanno condotto giovani vite alla morte o ad essere segnate per sempre. Questo intervento normativo contiene in sé novità davvero importanti. Innanzitutto, finalmente, viene offerto un quadro legislativo e organico che permette a giovani ed adulti di poter contare su di una protezione e di un riferimento normativo quanto mai necessario. In secondo luogo, come giustamente ricordava la presidente Finocchiaro nel corso della relazione orale, è innanzitutto esclusivamente rivolto all'interesse dei minori rigorosamente fuori dall'area del diritto penale. Come è stato già ampiamente sottolineato, l'utilizzo di Internet è ormai fondamentale per avere immediatamente notizie e collegarsi ad ogni parte del mondo. Ai miei tempi le ricerche si facevano sui libri anche in biblioteca, luogo che permetteva confronto, socializzazione e condivisione. Con l'avvento di Internet, vi è la possibilità immediata di acquisire informazioni e di conoscere ogni cosa con un click ed anche se i termini utilizzati oggi sono gli stessi di allora, quali «condivisione» e «socializzazione», tutto ciò avviene senza potersi guardare negli occhi. Come in ogni innovazione tecnologica che rappresenta un mezzo per migliorare la vita, è l'utilizzo che viene fatto del mezzo che ne determina il vantaggio o il danno. E il web non sfugge a questa elementare regola. Nel caso di utilizzo distorto, e quindi nei casi di cyberbullismo, è proprio l'immediatezza che sottopone la vittima a mortificazioni ed umiliazioni mediatiche incontrollate ed incontrollabili. Il termine cyberbullismo - relativamente recente - è un neologismo che sta ad indicare il fenomeno di aggressione da parte di un soggetto definito «cyberbullo» che, in Rete e prevalentemente mediante i social network, colpisce la vittima tramite la diffusione di materiale denigratorio (testi, foto e immagini) o la creazione di gruppi contro. È stato più volte sottolineato negli interventi precedenti come il fenomeno sia legato all'utilizzo sempre più diffuso dei new media tra i ragazzi e i preadolescenti, definiti nativi digitali. La Rete rappresenta infatti, in molti casi, un luogo fuori dal controllo degli adulti e, purtroppo, anche dei ragazzi medesimi; i ragazzi attuano vere e proprie azioni violente, denigratorie e discriminatorie nei confronti di coetanei percepiti "diversi" per aspetto fisico, abbigliamento, orientamento sessuale, classe sociale o perché stranieri e, purtroppo, in molti casi in quanto affetti da disabilità. Ma se nel bullismo reale la vittima si trova coinvolta in attacchi ripetuti diretti (che prevedono aggressioni fisiche o verbali) oppure indiretti (che prevedono pettegolezzi ed esclusione dal gruppo), nel cyberbullismo l'aggressività ha luogo sfruttando in modo pericoloso e disfunzionale gli strumenti tecnologici e le loro potenzialità, tutte. Chi pratica bullismo cibernetico non sempre dichiara la sua vera identità e agisce nascosto da un nickname rendendo più pericoloso, insidioso e grave il fenomeno. Il fenomeno del cyberbullismo è noto da tempo nella sua gravità, tanto che la Commissione europea ha istituito un tavolo apposito per la promozione di un utilizzo sicuro e responsabile dei nuovi media tra i più giovani, anche ai sensi della decisione n. 1351/2008/CE del Parlamento europeo e del Consiglio del 16 dicembre 2008, relativa ad un «programma pluriennale per la protezione dei bambini che usano Internet e altre tecnologie di comunicazione», nonché un «Safer Internet day» per una Rete più sicura. Da una ricerca effettuata nel 2013 da IPSOS, per Save the children, richiamata nel disegno di legge, è emerso che i due terzi dei minori italiani riconoscono nel cyberbullismo la principale minaccia che aleggia su di loro e che, proprio per la natura del mezzo usato, non ha confini di tempo e spazio: dai banchi di scuola alla propria camera, al campo di calcio, di giorno come di notte. Per tanti di loro, il cyberbullismo arriva a compromettere anche il rendimento scolastico. La cronaca più recente testimonia di ricorrenti fatti tragici che hanno visto il coinvolgimento di giovani adolescenti, confermando purtroppo quanto emerso nelle indagini svolte. La tipologia delle vittime mette in evidenza quanto i criteri di scelta si riferiscano in molti casi ad una presunta diversità; in molti di questi casi, si tratta di reati anche molto gravi. Tuttavia, spesso nei ragazzi manca completamente la consapevolezza della gravità degli atti compiuti, anche in virtù della facilità di accesso e di utilizzo della Rete e della condizione di anonimato, che dà altresì l'illusione della non perseguibilità. Una gravità particolare, date le sue conseguenze, può avere la diffusione in Rete di immagini relative alla sfera intima, in tempo reale, senza la percezione dei rischi e dei pericoli legati al fenomeno della pedopornografia online. I problemi legati all'uso di Internet per gli atti di bullismo sono aggravati dalla difficoltà di eliminare immagini, commenti e contributi dalla Rete. La Polizia postale e le società che gestiscono i maggiori social network dispongono di una serie di strumenti tecnici per contrastare il fenomeno, ma la velocità innovativa dei new media crea notevoli difficoltà nell'azione di controllo. Le maggiori criticità in materia di tutela dei dati personali e di contrasto all'uso criminogeno della Rete si riscontrano proprio quando si tratta di bambini e ragazzi. A questo riguardo, in occasione della giornata «Safer Internet 2010» è stato siglato un accordo a livello europeo con le maggiori società di gestione dei social network, per migliorare la sicurezza dei minorenni che utilizzano la Rete e far fronte comune contro i rischi potenziali a cui sono esposti i più giovani, come l'adescamento da parte di adulti, il bullismo on line e la divulgazione di informazioni personali. Un'autoregolamentazione che a tutt'oggi, purtroppo, non risulta facilmente monitorabile. Il cyberbullismo, ormai è risaputo, non è altro che una delle punte di un iceberg purtroppo profondo e radicato, che trova scaturigine da una condizione giovanile sommariamente racchiusa nella definizione di "disagio minorile". Definire e circoscrivere il fenomeno del disagio minorile, giovanile, oggigiorno non è cosa semplice, perché il fenomeno segue, e talvolta precede, le complesse dinamiche nella società di oggi, laddove le crescenti difficoltà globali economiche, sociali, valoriali, la perdita di legami forti, sicuri, duraturi, investono prima di tutto ì bambini, i ragazzi, prime vittime di un cambiamento epocale che non ha ancora trovato o ritrovato punti fermi e saldi rapporti relazionali tra le varie componenti della società. Le forme che il disagio dei minori assume sono multiple, in relazione ad un ampio numero di variabili: il contesto territoriale in cui ci si trova ad operare, il luogo dell'intervento, le caratteristiche del minore e della strategia d'intervento. La diffusa difficoltà di rapporto con i pari e con l'adulto è trasversale alle diverse appartenenze socioeconomiche e assume le forme del bullismo, dell'individualismo che può degenerare in isolamento, dell'anestesia emotiva e della mancanza di capacità empatiche, della difficoltà di comunicazione coi pari e di rapporto con l'adulto. Una nuova ed allarmante moda tra i giovani è il binge drinking cioè bere alte quantità di alcol solo per sfidarsi via web e uscire «fuori di testa». Dai dati raccolti dall'Osservatorio nazionale alcol dell'Istituto superiore di sanità, circa 775.000 under diciotto lo scorso anno hanno consumato bevande alcoliche, in pratica uno su cinque fra i maschi e una su sei tra le femmine. È proprio di questi giorni l'avvio della campagna da parte del Ministero della salute per arginare il pericoloso fenomeno. Il problema del disagio diffuso non è solo dei minori: spesso, anzi, il malessere dei figli, come è stato detto precedentemente da alcuni colleghi, è il campanello di allarme che rivela le difficoltà delle famiglie, della comunità locale, delle istituzioni. Infatti, non infrequentemente, alla radice dei comportamenti prepotenti dei ragazzi vi è un clima familiare carente o perché troppo permissivo e tollerante o perché troppo coercitivo, una efficace opera di prevenzione dovrebbe essere sviluppata attraverso una corresponsabilizzazione corretta dei genitori. In questo contesto, in tempi in cui le sollecitazioni esterne, reali e virtuali, sottopongono i minori ad un andamento sempre più veloce, sempre più contrastante e a volte contraddittorio, diventa assolutamente prioritario recuperare quel legame implicito e virtuoso tra famiglia e scuola, tra attività aggregative e sport, legame che pare spezzato e difficilmente riannodabile, ma che può costituire la vera chiave di volta per proteggere e superare i mille aspetti di disagio minorile a cui sono sottoposti i nostri ragazzi oggi. Questo disegno di legge rappresenta, in questo senso, un importante strumento e per questo ringrazio ancora la collega Ferrara che con grande determinazione e generosità ne ha fortemente promosso la calendarizzazione e l'approvazione.
2015-05-20	PD	PaduaVenera	Il provvedimento del quale discutiamo oggi certamente permette alla nostra società di compiere un grande passo in avanti nel rispetto dello sviluppo della persona umana e delle azioni di contrasto verso pratiche violente, seppur perpetrate con mezzi telematici. Le intenzioni e le proposte che il disegno di legge sostiene vanno in una direzione precisa: combattere e reprimere in modo adeguato e proporzionato un fenomeno che purtroppo rappresenta sempre più frequentemente una minaccia costante, in primis per le nuove generazioni. Il cyberbullismo, infatti, si insinua con modalità subdole tra i nostri ragazzi e mina ancor più in profondità rispetto al bullismo quelle basi valoriali sulle quali essi fondano la propria personalità. Dico questo perché spesso il legislatore è accusato di non essere al passo con i tempi, di intervenire soltanto a ratificare qualcosa di cui la società civile ha già preso coscienza. Ebbene, in questo caso interveniamo in modo concreto e deciso sul lato del contenimento del fenomeno, sulla necessità di indirizzare in modo preciso le procedure relative al come combattere il bullismo cybernetico. Dunque, la legge fornisce in modo ottimale gli strumenti operativi per contrastare questa forma di bullismo, quale ad esempio l'istanza che può essere fatta valere al titolare o al gestore di un sito Internet da parte di chi veda lesi i propri diritti con la possibilità di ricorrere al garante della privacy in caso di inerzia. Accanto al lato procedurale c'è una linea di intervento da parte dello Stato integrata e strutturata, che prevede il coinvolgimento delle istituzioni nazionali e delle scuole. Il piano d'azione redatto dal tavolo tecnico istituito presso la Presidenza del Consiglio dei ministri ha proprio questa funzione: analizzare il fenomeno nella sua globalità, monitorare l'andamento degli strumenti di prevenzione e repressione, permettere interazione concreta tra le varie competenze che possono aiutare a giungere all'obiettivo comune. Anche le misure di sostegno nelle scuole, come la promozione di un uso consapevole della Rete o i percorsi di formazione di ragazzi e docenti, sono passi importantissimi compiuti nella direzione della sensibilizzazione e della formazione. Tuttavia, il compito pubblico non è che una parte del tutto, non esaurisce la questione né il disquisire su di essa. Il Parlamento adempie ai suoi compiti lì dove rientra la sua competenza. Prevedere la tutela delle vittime e fare prevenzione è compito di un'assemblea legislativa, ma l'altro aspetto fondamentale - e su questo mi permetto di insistere nel mio breve intervento - è educare al rispetto dell'altro e al dialogo. Questo è un compito primario di ogni educatore e quindi in prima istanza del nucleo famigliare. Su questo vorrei soffermarmi. Abbiamo tanto parlato di scuola, ma credo che la prima agenzia educativa sia proprio quella della famiglia. È la famiglia che si deve interrogare sulle motivazioni che spingono il ragazzo ad agire come un bullo o come un cyberbullo, a saperne riconoscere i primi segni e, qualora insorga, a saper contrastare appena possibile ogni manifestazione, con tutti gli strumenti necessari, ma anzitutto con l'ascolto. Mi riferisco all'ascolto, all'attenzione, al saper riconoscere l'altro: in una parola, al saper costruire relazioni dentro la famiglia e a saperlo fare anche all'esterno di essa. Questa è conditio sine qua non per costruire ora - non fra 20 o 50 anni, ma ora - una società più giusta ed accogliente ed è propedeutica alla migliore legge possibile che questo Parlamento ha la possibilità e il dovere di fare, così come stiamo facendo. È pertanto dalle famiglie che parte tutto il processo educativo e, quindi, la necessità di far comprendere anche ai propri figli che la natura è bella perché offre tanti aspetti diversi. La natura offre un'ampia, enorme gamma di diversità: si tratta di cose tutte belle, interessanti e, soprattutto, da rispettare. Dico questo proprio perché spesso le vittime del cyberbullismo non sono solo ragazzi o ragazze con diverso orientamento religioso, oppure di sesso; non hanno soltanto un colore diverso della pelle o una forma fisica che non è corrispondente alle definizioni e alle linee guida che si sono lanciate nel campo della moda. Le azioni di cyberbullismo feriscono soprattutto - dico questo con estremo dolore e penso che tutti noi, come educatori, anzitutto, qui dentro, dobbiamo farcene carico - quelle persone che definiamo con diversa abilità. Dobbiamo educare i nostri figli a capire che ogni persona porta una ricchezza, anche se diversamente abile, come noi la definiamo, che le persone diversamente abili hanno esattamente gli stessi diritti di tutti gli altri e che spesso, soprattutto a causa di questi problemi, devono essere amate e aiutate ancor di più e non ridicolizzate o essere oggetto di scherno. Se andiamo a verificare quello che ci dice il MIUR nelle linee di orientamento sul cyberbullismo, risulta che spesso questo fenomeno vede come vittime i ragazzi con disabilità, quelli che sono più fragili ed indifesi perché più facili da irridere e da molestare. In quest'Aula abbiamo parlato più volte del problema dei soggetti affetti da spettro autistico: essi sono colpiti ancora di più, proprio perché hanno difficoltà di relazionarsi ed esprimere il proprio disagio. Educhiamo allora i nostri figli a saper valorizzare tutto questo e a rispettarli. Se questo stiamo facendo oggi con una norma, che pure è importante e fondamentale, essa non è però sufficiente se non partiamo da ciò che è propedeutico ad ogni norma, ossia il rispetto e il riconoscimento dell'altro. Questo dobbiamo farlo noi: noi genitori, noi educatori, per primi. Poi lo farà la scuola e lo faremo noi insieme alla scuola. Ciò, però, deve anzitutto partire da noi. Voglio stigmatizzare la speranza che c'è in questo disegno di legge, di cui sono grata alla nostra relatrice e a chi ha lavorato con lei in tutto questo percorso. Mi riferisco a quella fiducia che si esprime ai nostri ragazzi e alle nostre ragazze; tanta fiducia nei loro confronti. Guardate, si esprime quando cerchiamo la loro solidarietà, quando vogliamo fare squadra con loro e non sentirli, proprio non riconoscerli, non attenzionarli. Allora, che cosa dice questo disegno di legge all'articolo 4, comma 2? Leggo esattamente: «La promozione di un ruolo attivo degli studenti nella prevenzione e nel contrasto del cyberbullismo nelle scuole». Chi meglio di loro se ne può accorgere? Chi può essere il primo a segnalare questo disagio? Educhiamo i nostri figli a raccontare e a dire; educhiamoli a non essere omertosi e ad aiutare i propri compagni. Lo faranno se dimostreremo che avremo fiducia in loro. Si dice anche questo, in questo disegno di legge, che non sarà il migliore del mondo, secondo quanto ho sentito, ma certamente è un grande passo in avanti. Un'altra azione di fiducia è quella contenuta nello stesso comma: la previsione di misure di sostegno e di rieducazione dei minori coinvolti. Sono i nostri figli e la responsabilità non va cercata altrove, cominciamo a leggere in noi stessi e a capire dove abbiamo sbagliato, cosa non abbiamo fatto e cosa non abbiamo saputo cogliere. I ragazzi possono essere aiutati ad essere recuperati, non cerchiamo misure esclusivamente punitive, ma cerchiamo misure di recupero e quando, se non in questa fase evolutiva, i nostri ragazzi possono essere recuperati? Pongo come centro del mio intervento, in conclusione, la necessità della rivalutazione della relazione e la necessità di investire in fiducia e di aiutare i nostri figli, cominciando ad ascoltarli e ad ascoltare quello che ci dicono con attenzione, guardandoli negli occhi e non guardando il telegiornale o smanettando il telefonino, perché il messaggio che ci arriva in quel momento è la cosa più importante del mondo. In questo momento io parlo con mio figlio e l'incontro con mio figlio è la cosa più importante del mondo. Lo dico a me come genitore e come educatore e penso che ce lo possiamo dire tutti, che possiamo aiutarci a dircelo. Partiamo dal sostegno alla famiglia: la famiglia va aiutata e sostenuta con ogni mezzo, informiamo le famiglie, rendiamole più forti con i percorsi educativi e formativi che possiamo creare con tutte le strutture che sono presenti nei nostri territori.
2015-05-20	LN	StefaniErika	Signora Presidente, colleghi, dopo l'ampio dibattito svolto sul provvedimento in esame, credo non occorra dilungarsi molto su questa tematica così delicata e, per certi versi, anche così preoccupante. È fondamentale che il Parlamento venga ad interessarsi di un fenomeno che, al di là del nome, tra l'altro anche piuttosto astruso, denota un qualcosa di estremamente inquietante. Quella dello sviluppo adolescenziale è una fase davvero critica della formazione dell'essere umano. Incertezza è il termine che meglio definisce questo periodo di vita: è incerto il modo di agire degli adolescenti, sono incerti i ruoli genitoriali, i valori di riferimento e gli stessi confini temporali dell'adolescenza. È incerta anche la chiave di lettura psicologica possibile sui comportamenti. Ma se l'adolescenza è sempre un momento difficile per tutti, ci sono alcuni soggetti per cui l'adolescenza finisce per diventare veramente un periodo angosciante. Ed è qui che si incardina, a volte, il fenomeno gravissimo del quale stiamo dibattendo, soprattutto se pensiamo che viene utilizzato uno strumento estremamente pervasivo della propria vita personale qual è la rete. Dai dati risulta che il 19 per cento dei ragazzi italiani si connette ad Internet per più di cinque ore al giorno ed è proprio il sistema dei social network - che anche noi politici, così come molti professionisti, utilizziamo per scopi professionali - ad essere purtroppo utilizzato con intenti che finiscono per generare alla fine dei veri drammi personali. In base ai dati forniti dalle associazioni che seguono le problematiche adolescenziali, il 59 per cento degli atti di cyberbulismo consiste nella diffusione di foto denigratorie, mentre nel 58 per cento dei casi si tratta della diffusione di informazioni false e minacciose via sms, msm , e-mail e quant'altro. Nel 61 per cento dei casi, però, gli atti di cyberbullismo avvengono proprio attraverso i social network, spesso mediante il nuovo fenomeno della creazione di "gruppi contro", una sorta di tribù creata quasi contro una sola persona. Stiamo parlando comunque di atti di bullismo, un fenomeno sociale ed adolescenziale veramente pericolosissimo. La diffusione di atteggiamenti vessatori e di forme di sopraffazione nei confronti di persone che vengono considerate più deboli non riguarda solo i giovani, ma in realtà anche gli adulti. Quando tuttavia certi comportamenti colpiscono il ragazzo durante l'età evolutiva, nel momento in cui diventa uomo, in un momento così incerto della propria vita, si vengono a creare fenomeni di assoluto isolamento e di assoluta solitudine. Tra l'altro, si deve tener conto che la natura degli ambienti digitali e della stessa rete consente di pervadere ancora di più la vita della vittima, data la potenzialità di diffusione immediata del mezzo elettronico, che può tendenzialmente arrivare a raggiungere un numero infinito di destinatari. Il cyberbullo si ritiene, del resto, anche un po' coperto dalla rete, perché crede di essere in questo modo magari anche difficilmente rintracciabile. Rispetto al provvedimento al nostro esame bisogna tener conto anche delle considerazioni che occorre fare sui grandi gestori della rete, che hanno veramente a disposizione un mondo quasi infinito, nel quale, però, possono verificarsi certi comportamenti estremamente pericolosi. E dispiace che in tutto questo dibattito non si sia sollevata una problematica che riguarda proprio gli stessi enti gestori. Tutti noi, come Gruppo della Lega Nord, anticipiamo fin d'ora il voto favorevole su questo provvedimento, auspicando che non ci si fermi qui. Con riferimento al fenomeno del cyberbullismo e del bullismo - visto che si sta parlando tanto di decreto scuola e dell'assunzione dei precari - occorre pensare a quanto è importante l'ambiente della scuola, al cui interno avviene la formazione dell'individuo e spesso purtroppo nasce il fenomeno del bullismo. Dobbiamo, quindi, invocare una seria presa di considerazione e di responsabilità di cosa vuol dire far crescere un ragazzo, sano, nella scuola, quando utilizza questi mezzi di comunicazione importanti e fondamentali, che devono però essere tutti usati bene. Confermiamo, pertanto, ancora una volta il voto favorevole da parte di tutto il Gruppo della Lega Nord, con l'invito al Governo a non lasciare questo provvedimento isolato, assumendo iniziative atte a formare contro questo fenomeno e a combatterlo.
2015-05-20	M5S	BlundoRosettaEnza	Signora Presidente, colleghi, negli ultimi mesi il fenomeno del cyberbullismo si è diffuso ad una velocità esponenziale. La causa principale è l'ormai estrema facilità con cui i minori accedono ad Internet e fanno uso delle nuove tecnologie, al punto da creare una vera e propria dipendenza dalla Rete. Secondo un recentissimo studio dell'associazione MOIGE, i giovanissimi passano gran parte della loro giornata davanti al PC o a dispositivi mobili di più facile accesso. Su un campione di 941 soggetti tra gli otto e i vent'anni, ben il 95 per cento afferma di possedere un personal computer e, tra questi, il 38 per cento trascorre davanti al monitor da una a tre ore, sempre connesso ad Internet. Colleghi, questi dati si sommano alle percentuali significative di utilizzo incontrollato degli smartphone da parte dei minori. E i tempi di permanenza dei minori su Internet costituiscono il rischio che, durante la navigazione, ci si possa imbattere in pagine web dai contenuti non idonei. E questi rischi crescono in modo esponenziale. Faccio presente che i dati dell'associazione MOIGE sono aumentati di gran lunga rispetto ai dati comunicati nella precedente indagine. È chiaro, cari colleghi, che un utilizzo irresponsabile e non mediato delle nuove tecnologie può comportare una maggiore chiusura sociale nei minori ed una scarsa inclinazione a relazionarsi direttamente e fisicamente con i loro pari, a vantaggio di rapporti distanti e virtuali che risultato essere di difficile comprensione e classificazione; relazioni che molte volte, all'insaputa dei genitori, sfociano in tentativi di violenze. Documentare questa situazione è l'aspetto più importante di una recente indagine della Polizia di Stato, in cui si evidenzia che, su un campione di circa 2.300 minori, il 31 per cento ha subito atti di violenza in Rete. Quindi, non si possono sottovalutare tali aspetti. E questa percentuale sale addirittura al 35 per cento per le ragazze. E, molto spesso, i minori non parlano con nessuno della violenza subita, neanche con i propri genitori, e non esternano il proprio trauma o disagio e decidono, purtroppo, di affrontarlo spesso in completa solitudine. Occorre rilevare che, in piena continuità con quanto avviene da un paio di decenni, il legislatore anche in questo è in ritardo, come ha riconosciuto il sottosegretario D'Onghia nel valutare gli interventi della mattina. Il ritardo nel regolamentare questo fenomeno dimostra una certa lentezza rispetto alla velocità con la quale si verificano i cambiamenti, positivi o negativi che siano, nella nostra società. Definire il fenomeno dal punto di vista normativo come «la diffusione di contenuti on line, il cui scopo intenzionale e predominante sia quello di isolare un minore o un gruppo di minori, ponendo in atto un serio abuso, un attacco dannoso o la loro messa in ridicolo» è, anche se in ritardo, un aspetto - riconosciamolo - positivo. Un ruolo chiave, però, nella prevenzione di questi fenomeni deve essere riconosciuto alla scuola. Pur condividendo alcuni ambiti sui quali devono svilupparsi le linee di orientamento per il contrasto al cyberbullismo previste nel disegno di legge, come la promozione dell'utilizzo consapevole di Internet nelle scuole e il coinvolgimento attivo degli studenti nelle iniziative di prevenzione e contrasto del cyberbullismo, nonché la previsione di misure di sostegno e rieducazione dei minori che sono state oggetto di queste attenzioni attraverso il finanziamento di specifici progetti di recupero, ho chiesto e concordato con il Governo l'approvazione dell'ordine del giorno G4.200 (testo 2). È un ordine del giorno che chiede di poter prevedere, all'interno e nel rispetto dell'autonomia, il supporto di educatori professionali e pedagogisti, professionalità senza dubbio di primo piano nell'individuazione dei migliori percorsi educativi e riabilitativi per i minori, ma anche importantissimi come riferimento di prevenzione e di aiuto al corpo docente. Questi aspetti sono quelli che possono aiutare il mondo della scuola ad andare incontro e ad intervenire tempestivamente nelle situazioni di attenzione, attraverso i social network e il web, per i minori. Avevo anche proposto che al tavolo tecnico, che avrebbe dovuto costituirsi presso la Presidenza del Consiglio dei ministri, fosse prevista la partecipazione dei soggetti gestori di servizi di social networking, nonché una rappresentanza delle associazioni dei genitori, al fine di garantire maggiore coordinamento ed efficacia delle politiche contro il cyberbullismo. Questa proposta, purtroppo, non ha avuto un voto favorevole dell'Aula. Pur essendo nella sua impostazione complessivamente condivisibile, ragion per cui esprimeremo il nostro voto favorevole, il disegno di legge presenta alcune debolezze, soprattutto in merito alla necessità di garantire un'informazione il più possibile approfondita sul fenomeno, alla definizione e alla promozione nelle scuole di politiche che disincentivino l'utilizzo dei social network al di sotto dei 14 anni. Auspichiamo che le intenzioni accolte con l'ordine del giorno vengano poi rese effettive nella concretezza di indirizzi che verranno dati dal Ministro. Per questo motivo invitiamo e continuiamo a sollecitare il Governo ad adottare tutte le iniziative necessarie, anche a carattere normativo, affinché nelle aule scolastiche sia garantita la maggiore informazione possibile sul reato di cyberbullismo e a sostenere, in tutte le scuole di ogni ordine e grado, politiche e programmi finalizzati ad impedire che questo fenomeno continui a dilagare tra i nostri giovani. Quest'ultimo impegno che abbiamo chiesto nasce dal presupposto che le risorse previste nel disegno di legge per le attività di sicurezza e controllo contro il cyberbullismo, nonché di formazione in ambito scolastico, e quelle svolte dalla polizia postale siano molto limitate rispetto alla velocità di diffusione del fenomeno. I 265.000 euro per l'anno 2015 e i 220.000 euro per il 2016 ci sembrano risorse esigue e ci inducono, quindi, a considerare il provvedimento, anche se positivo nei contenuti e quindi meritevole del nostro voto favorevole, come un semplice punto di partenza. Siamo consapevoli che, se in futuro non si opterà per un maggiore impegno economico - e questo è il nostro timore - dette norme rischiano di rimanere un'arma spuntata. Invitiamo, allora, il Governo ad investire sulla prevenzione anche in questo campo.
2015-05-20	M5S	BlundoRosettaEnza	Signora Presidente, invito i colleghi a valutare questo emendamento, che forse non abbiamo considerato a fondo. Mi dispiace anche che l'emendamento 4.2 sia stato ritirato perché era in parte simile. La figura di un educatore pedagogista all'interno delle scuole è importantissima perché attualmente all'interno delle scuole è presente la figura dello psicologo. Quest'ultimo ha una competenza ben diversa dall'educatore pedagogista, che può realmente aiutare i ragazzi in difficoltà a trovare serenità e un buon rapporto con la scuola e con gli insegnanti, e può aiutare gli stessi insegnanti ad avere una giusta modalità di interfacciarsi con i ragazzi che vivono il disagio minorile. Credo che questo sia un aspetto da considerare. In più, colleghi, vi faccio notare che sul sito che è stato allestito dal Governo per la raccolta di tutte le proposte per la buona scuola, la presenza di un educatore pedagogista è la più votata; è al primo posto. Questo perché il mondo sociale, le famiglie e gli stessi docenti si rendono conto che tale figura è importantissima. Noi, che stiamo affrontando un problema così grave come quello del cyberbullismo, incontrollato e difficile da arginare, dobbiamo pertanto considerare e valutare positivamente l'inserimento di questa figura.
2015-05-20	PD	BrogliaClaudio	Infine, 18.000 studenti senza una scuola. E proprio dalle scuole siamo ripartiti e abbiamo realizzato, in tre mesi, scuole provvisorie per 18.000 alunni. E tutti hanno potuto svolgere l'intero anno scolastico e quelli successivi in modo regolare. Oggi molte di quelle scuole sono state riparate o ricostruite, e con il prossimo settembre si può dire che la totalità dei ragazzi abbandonerà i prefabbricati.
2015-05-20	PD	DiGiorgiRosaMaria	Signora Presidente, intervengo brevemente per sottoporre all'attenzione dei colleghi un problema che in questo momento sta facendo molto discutere in Toscana, a Pisa in particolare. Mi riferisco a questo episodio gravissimo di razzismo nei confronti di una ragazza nella scuola. Oggi abbiamo parlato di cyberbullismo. Anche questo è una sorta di bullismo con la particolarità del razzismo. Si tratta di una ragazza nei cui libri venivano posti dei bigliettini orrendi con indicazione effettivamente inascoltabili e con giudizi rispetto al suo essere una ragazza senegalese che francamente in un Paese civile non si vogliono sentire. Naturalmente, come in genere accade in quei territori, la reazione è stata di grande civiltà da parte del preside, delle istituzioni e degli insegnanti e via dicendo. Perché desidero portare all'attenzione dell'Assemblea questo tema? Naturalmente perché è giusto parlare degli episodi di inciviltà che accadono nel nostro Paese, che purtroppo sono tanti. Visto che il tempo a mia disposizione è breve, consegnerò il testo scritto del mio intervento, affinché sia allegato al Resoconto della seduta odierna. Ci sono migliaia di casi definiti di discriminazione razziale in Italia e centinaia di essi avvengono nelle scuole. Questa è la grande sconfitta e anche da questo punto di vista dobbiamo essere davvero molto vigili, perché i casi stanno aumentando. Certamente occorre tenere in considerazione anche le campagne elettorali, come quelle che si stanno vedendo in questo momento, in cui alcuni partiti ritengono di poter raccogliere voti, lavorando su aspetti così negativi della personalità umana, come la xenofobia e il razzismo. Proprio episodi come quello oggetto del mio intervento ci devono far pensare e capire che non è così che si possono esprimere la propria particolarità e le proprie idee all'interno di una campagna elettorale. Perlomeno su alcuni principi bisognerebbe essere tutti d'accordo: tutti dovremmo ritenerli intangibili. Quantomeno il razzismo e la xenofobia devono essere fuori dal nostro Paese.
2015-05-20	PD	FerraraElena	Signora Presidente, onorevoli colleghe e colleghi, serve davvero una legge sul cyberbullismo? Buona parte del mondo della Rete si è posta questa domanda, quando circa due anni fa iniziò l'impegno che ha prodotto il disegno di legge n. 1261. La percezione del fenomeno è cresciuta nel tempo, a fronte dei tanti episodi, talvolta tragici, che hanno riempito palinsesti televisivi e pagine di giornali. Allo stesso modo è cresciuta, tra i tanti soggetti coinvolti, la consapevolezza della necessità di una norma a tutela della dignità e dei diritti dei minori in Rete. Forse la definizione «nativi digitali» non è più sufficiente a descrivere il rapporto tra il web e le ultime generazioni. Già i preadolescenti hanno il mondo nella tasca dei jeans e sono sempre connessi ad una realtà digitale, diventata per molti aspetti sostitutiva o succedanea all'esperienza, alla conoscenza e alle relazioni autentiche. Le indagini sul fenomeno ci raccontano di bambine e bambini on line a sette anni, senza un adulto al proprio fianco. Questo è il punto! I minori attivano i propri profili sui social network per attirare l'attenzione, aumentare la visibilità e sentirsi accettati dalla comunità, che è virtuale nel metodo ma reale nella sostanza. Questi comportamenti derivano dal naturale bisogno di costruzione della propria identità, ma - come abbiamo ben sottolineato in quest'Aula, e davvero ringrazio i numerosi colleghi che sono intervenuti - la loro abile e compulsiva attività nel chattare, postare, pubblicare immagini e cliccare non significa, però, che siano in grado di gestirne le conseguenze, ma anche di tutelare preventivamente se stessi. Tutto è condizionato dal grande equivoco: dietro al falso mito dell'anonimato si può assumere qualsiasi posizione, si può banalizzare, esasperare e reiterare ogni pensiero, ogni giudizio. E tutto corre molto in fretta: un like riferito ad un contenuto denigratorio è un passaggio quasi automatico, spesso scevro da filtri morali. Tutto appare più facile: nello spazio digitale non serve difendersi dalle reazioni empatiche, dalla risonanza emotiva che espone alla sofferenza. Tutto diventa spettacolo: un'infinita e reiterata conferma per i bulli della loro vittoria ed un'impietosa e amplificata vessazione per la reputazione per gli sconfitti. Abbiamo compreso la complessità del fenomeno che stiamo affrontando, che interseca tanti saperi: psicologia evolutiva, psichiatria, sociologia, scienze dell'educazione e della comunicazione, ma anche filosofia e, certamente, il diritto. Il cyberbullismo di per sé non è un reato, ma le azioni che lo caratterizzano possono essere penalmente perseguibili. Minacce, diffamazione, furto d'identità e le altre realtà di cui abbiamo parlato sono solo alcuni dei crimini che possono essere commessi on line dai bulli digitali. Si tratta di azioni perpetrate in leggerezza, spesso inconsapevolmente, da minori nei confronti di pari. Per ogni minore che offende un suo coetaneo sui social c'è una nostra precisa responsabilità. Li abbiamo finora lasciati troppo soli nell'oceano digitale. Non è facile nemmeno per noi adulti mantenere la rotta, ma è molto più complesso orientarsi per i minori, a cui non abbiamo offerto le mirate occasioni formative: formazione, prevenzione e misure concrete. Il disegno di legge, nato dall'indagine conoscitiva in Commissione diritti umani, che mi ha visto referente con il collega Riccardo Mazzoni, che ringrazio, introduce la procedura di ammonimento, come avviene per lo stalking, al fine di responsabilizzare i minori ultraquattordicenni che si sono resi responsabili di condotte riconducibili a fattispecie di reato. La misura pone la questione giuridica su un piano rieducativo, coerente con le procedure attivate dai servizi di giustizia minorile e in linea con i principi ribaditi dal Garante dell'infanzia. Questa proposta normativa conferisce un marchio di qualità alle aziende che adottano configurazioni child friendly per i dispositivi e le piattaforme, e collabora con i provider in maniera costruttiva anche mediante codici di autoregolamentazione. Per la prima volta i minori ultraquattordicenni potranno richiedere direttamente la cancellazione di materiale lesivo e, in caso di mancato accoglimento, si prevede il ricorso all'intervento dell'Autorità garante della privacy. Ciò detto, non possiamo, né vogliamo delegare alle aziende il monitoraggio sui comportamenti digitali, se non su precisa e puntuale richiesta. Questo provvedimento tende a raggiungere un delicato punto di equilibrio, muovendosi nel pieno dell'attualità. La necessità di tutela dei dati personali sul web ha, infatti, recentemente indotto il Consiglio delle Nazioni Unite ad istituire un relatore speciale sul diritto alla privacy. Le grandi opportunità di emancipazione, comunicazione e confronto non possono prescindere da un principio di cittadinanza digitale, senza il quale il senso di libertà che ci regala Internet sarebbe privo di coscienza e responsabilità; un effetto collaterale che - come molti colleghi hanno sottolineato - mette in serio pericolo i più giovani, specialmente i soggetti più fragili. Per questo la norma istituisce un tavolo interministeriale che metta in sinergia le istituzioni, le associazioni - abbiamo anche recuperato il tema delle associazioni in termini più generali - i genitori e gli studenti. Si tratta di un tavolo aperto alle aziende del settore new media, forte della competenza della polizia postale; un ambito istituzionale integrato e coordinato dal Ministero dell'istruzione, già capofila di Generazioni connesse, il centro italiano per la sicurezza in rete cofinanziato dalla Commissione europea, che ha già avuto il merito di coinvolgere realtà importanti come Save the children e Telefono azzurro. Questa proposta di legge mette in campo una serie di disposizioni volte a promuovere un uso positivo della Rete e a tutelare i minori da condotte lesive della propria dignità messe in atto dai minori stessi. Ha ritagliato, quindi, un ambito molto chiaro e preciso. La proposta legislativa si inserisce in un percorso più ampio, attualissimo ed oggetto di una riflessione globale. Il rapporto tra l'uomo e il web supera il concetto storico di ambivalenza tecnologica e ci pone di fronte ad un bivio. Pensare di controllare Internet per la nostra sicurezza comporta, per forza, dei limiti alla libertà di tutti? Non necessariamente, se promuoviamo l'utilizzo responsabile di quello che rimane pur sempre uno strumento. Lo dobbiamo fare a tutela dei diritti e sicuramente a partire dai più piccoli. Aiutiamoli a capire che Internet è luogo di umanità, prima ancora che comunità, un luogo che genera emozioni vere, anche nelle amicizie virtuali. Non a caso, la Corte di cassazione ha parametrato la violenza e l'abuso sessuale sul web a quelli reali. La scuola può fare molto - l'abbiamo detto e l'avete detto - e molto sta già facendo. Dobbiamo fare leva sulle buone pratiche di cui abbiamo evidenza. Esistono già reti tra autonomie locali e scolastiche, servizi sociali (penso anche ai consorzi e alle figure specializzate che già lavorano nelle scuole) e le Forze dell'ordine che operano in sinergia con le singole realtà locali, anche con protocolli di intesa formalizzati su territori anche vasti. Da tempo sono in corso interessanti progetti di peer education, attivati da più istituti sparsi su tutto il territorio nazionale. Si tratta di metodi ed esperienze che dobbiamo avere la forza di ricordare, per dare loro continuità e consentire di mettere a disposizione di tutti gli studenti, gli insegnanti e le famiglie metodi ed esperienze che hanno prodotto risultati. Un intervento strutturato ed esteso a tutto il territorio nazionale è stato individuato dalle Linee di orientamento per la prevenzione e il contrasto del bullismo e del cyberbullismo, che il Ministro dell'istruzione ha presentato lo scorso aprile e per il quale sono previste opportune risorse. Sì, non bastano mai le risorse, ma due milioni di euro sono comunque un modo importante per cominciare, che si aggiungono a quelle messe a disposizione dall'articolo 5 del provvedimento che proponiamo di approvare in questa seduta. La formazione degli studenti è il primo passo verso quella cittadinanza digitale richiamata dalla Carta dei diritti in Internet, elaborata dall'omonima Commissione costituita presso la Camera dei deputati. Come è noto, i comportamenti sono frutto di una scelta, ancor prima di un'imposizione regolamentare. A tal proposito, se aiutiamo i nostri ragazzi a scegliere e se li accompagniamo su Internet con l'attenzione e la cura che spesso dedichiamo, con eccessiva premura, anche ai più semplici spostamenti urbani, allora le relazioni on line sapranno rispondere più largamente alle buone regole di convivenza civile, di inclusione e di solidarietà. Sono le ragazze e i ragazzi - proprio loro - a chiedere aiuto, a partire dalla scuola, perché troppo spesso incappano nelle maglie del condizionamento, della discriminazione e dell'isolamento. È successo a Carolina, Tommaso, Andrea, Nadia, Aurora: un peso che li ha portati in un baratro di solitudine, all'oscuro dei propri genitori; un disagio che scuola e famiglia non possono intercettare per tempo, soprattutto se privi di risorse, competenze e strutture idonee. Partendo dalle loro storie, dalle profonde riflessioni che ne sono seguite e dall'individuazione di misure coerenti, il Partito Democratico vota convintamente questo disegno di legge, sottolineando l'importanza di un percorso condiviso con le altre forze politiche, di maggioranza e di minoranza, così come è accaduto nei passaggi in Commissione diritti umani e in 1ª Commissione. Anche a nome del Gruppo, ringrazio tutti coloro che hanno contribuito all'affinamento del testo. Ringrazio la Presidenza del Senato, i Presidenti delle due Commissioni coinvolte, Finocchiaro e Manconi, e il presidente Azzollini, che oggi ha lavorato di gran corsa. Ringrazio altresì il relatore Palermo, il ministro Giannini e il ministro della giustizia Orlando, così come la sottosegretaria D'Onghia e il sottosegretario Pizzetti, che, come senatori, hanno vissuto fin dall'inizio e ascoltato il grido d'allarme che si è levato in quest'Aula. Posso assicurare che sono state tante altre le persone, parlamentari e non, che hanno dato forza, anche nei territori, a questa proposta: una task force profondamente motivata, spesso segnata o testimone di vissuti di sofferenza, compresi i genitori di ragazzi che oggi non ci sono più. L'attenzione che oggi il Senato sta dedicando alle ragazze e ai ragazzi che rischiano di rimanere irretiti nella Rete è un'ulteriore conferma che la politica è responsabilmente a servizio del Paese: possiamo essere orgogliosi di essere i primi, a fronte di un problema globale, ad aver individuato risposte e ad averle condivise. Siamo certi che queste disposizioni a tutela della dignità dei minori nella prevenzione e contrasto al cyberbullismo troveranno un'adeguata attenzione nel prosieguo dell' iter legislativo al termine del quale potremo dirci finalmente soddisfatti. Ma su questo fenomeno non abbasseremo la guardia.
2015-05-21	LN	CentinaioGianMarco	Signora Presidente, mi dispiace che arrivi in Senato la cosiddetta finta riforma della scuola, perché questa sarà una finta riforma della scuola, e che si cominci a discutere della finta riforma della scuola parlando di numeri e di tecnicismi, che a mio parere non sono significativi; agli insegnanti non frega assolutamente niente dei numeri e di tutte le cavolate di cui stiamo parlando in questo momento. PRESIDENTE. Mi scusi, senatore Centinaio, con tutto il rispetto, le chiedo di mantenere un linguaggio consono. CENTINAIO (LN-Aut). Ho detto solo «cavolate», cavoli grossi. PRESIDENTE. Io sono sensibile. CENTINAIO (LN-Aut). Anch'io sono sensibile. È anche buono in insalata, il cavolo. Dico anche una cosa ai colleghi del Partito Democratico. Io ricordo quando in 1ᵃ Commissione avete fatto quello che volevate cambiando i vostri rappresentanti dall'oggi al domani perché non erano allineati con il pensiero del Presidente del Consiglio e di conseguenza è andato tutto bene e sembrava che le iniziative del Gruppo del Partito Democratico non dovessero neanche essere commentate da quest'Assemblea. Mi sembra strano, quindi, che adesso si vada a fare le pulci al Gruppo Misto. Tale Gruppo, caro presidente Zanda (che stimo moltissimo nella gestione del suo Gruppo), se ricordiamo, è stato totalmente "occupato" dal Partito Democratico perché doveva seguirne le indicazioni: un Gruppo Misto a sinistra, un Gruppo Misto che doveva avere le idee che avevate voi a inizio legislatura. Motivo per cui, come lei sa benissimo, si è dovuto creare un secondo Gruppo Misto di centrodestra, che oggi si chiama GAL. Non andiamo quindi a sollevare polveroni che non hanno senso. Tornate a guardare in casa vostra, dove avete fatto ciò che volevate, sin dal primo giorno di questa legislatura, e oggi come oggi vi trovate in estrema difficoltà su un provvedimento che viene criticato da tutti. È il provvedimento sulla scuola, sul quale il presidente Renzi sperava di fare il fenomeno e di ottenere ulteriore consenso, ma che gli si è rivoltato contro. Prova ne è il fatto che, in questo momento, più dell'80 per cento dei professori è contrario a questo provvedimento; e la maggior parte di quei professori, che in questo momento stanno dicendo nelle piazze che non voteranno più il Partito Democratico, sono quella massa elettorale grazie alla quale il vostro Presidente del Consiglio sperava di vincere le elezioni regionali.
2015-05-21	M5S	CrimiVitoClaudio	L'ha messo nero su bianco: credo sarà da utilizzare nel libri di scuola e nei saggi accademici per dire cosa è il Parlamento italiano.
2015-05-21	M5S	FucksiaSerenella	Un'altra proposta che mi sento di avanzare in questa sede è che la Commissione infortuni, proprio per il suo carattere pragmatico e concreto e per il suo legame con la realtà, potrebbe avrebbe una grande opportunità di essere un trait d'union con i Ministeri e gli stakeholder del settore, in particolare le società scientifiche, proprio per colmare quelle lacune normative oggi esistenti e per innalzare i livelli di tutela della salute e della sicurezza dei lavoratori. A tal proposito, ritengo fondamentale che la Commissione d'inchiesta apra e mantenga un costante confronto con le altre Commissioni, in particolare le Commissioni trasporti, industria, lavoro, sanità ed ambiente. I temi che auspico che la Commissione approfondisca con maggior tenacia a nei prossimi mesi, anche per coerenza con i suoi fini istituzionali, sono contenuti nella proposta di risoluzione presentata dal mio Gruppo. Ne cito qui solo alcuni. Penso, innanzitutto, al tema delle cosiddette invalidità difficili, ad esempio. In particolare, l'invecchiamento della popolazione, la necessità di riorganizzare il lavoro, le difficoltà di stare dietro ad un lavoro che cambia, alla parcellizzazione del lavoro, alla difficoltà di ricollocare e riqualificare i lavoratori non idonei e, quindi, la necessità di analizzare anche altri strumenti per valutare i nuovi rischi, pongono delle difficoltà e questo anche per ricollocare il lavoro e l'uomo in un progetto ergonomico di tutela delle fragilità. Mi riferisco, quindi, alle persone che avanzano con l'età, alle inabilità dovute alle invalidità civili, oltre che al recupero dei post-infortunati, valutando cioè come realizzare la ricollocazione. Si tratta di aspetti sui quali secondo me la Commissione dovrebbe porre attenzione, perché sono quelli più difficili da affrontare nella pratica, soprattutto oggi, quando con la precarietà del lavoro e la crisi occupazionale, alcune persone rischiano magari di perdere il posto di lavoro proprio per una mancanza di idoneità o un eccesso di limitazioni e prescrizioni. Quanto invece alla valutazione delle varie tecnopatie, credo che meritino un particolare approfondimento le misure di prevenzione per quanto riguarda la sorveglianza sanitaria e il controllo dei lavoratori esposti o precedentemente esposti a cancerogeni e mutageni, ivi compresi amianto e materiali sostitutivi. Dico questo - e tutto il discorso è legato a quello delle invalidità difficili - perché dobbiamo tener presente che in Italia abbiamo quasi 3 milioni di malati di cancro: morire per cancro vuol dire morire per la seconda causa di morte dopo le patologie cardiovascolari. Che cosa significa questo? Significa che il 2,4 per cento della popolazione ha un passato oncologico, ha contratto una malattia. Oggi accade che, grazie alla diagnosi precoce e a terapie sempre più efficaci, negli ultimi vent'anni registriamo un'aumentata sopravvivenza di queste persone: in Europa il 52 per cento dei nuovi casi di tumori guarisce e quindi ha necessità di essere ricollocato a lavoro in modo idoneo. Negli Stati Uniti a guarire è addirittura il 67 per cento. In Italia abbiamo il 2,4 per cento della popolazione che ha superato le cure oncologiche e che, mancando una rete di assistenza territoriale adeguata, ha bisogno di percorsi assistiti anche nel lavoro. Questo è un aspetto interessante da valutare, come lo sono anche gli indici infortunistici e delle malattie professionali forniti dall'INAIL. Noi abbiamo un trend in calo per quanto riguarda gli infortuni: diminuiscono sia gli infortuni gravi che quelli mortali. Questo aspetto è stato studiato e si è valutato che ciò accade sia per motivi negativi, cioè per la carenza di lavoro e per il numero di ore lavorate, ma anche per motivi positivi, ovverosia per misure di prevenzione sempre più adeguate, per il recepimento delle direttive europee, prima con il decreto legislativo n. 626 del 1994 e adesso con il decreto legislativo n. 81 del 2008, che su questo ha inciso molto positivamente. Contemporaneamente, invece, abbiamo un aumento delle malattie professionali, ma se andiamo a ben vedere, circa il 60 per cento - ma anche di più - non sono le classiche patologie da lavoro, come la pneumocuniosi o la patologia da rumore, ma sono malattie che noi chiamiamo lavoro-correlate, ovverosia soprattutto quelle legate ai disturbi muscolo-scheletrici che trovano un fattore di rischio aggiuntivo nell'ambiente di lavoro, ma che possono essere presenti anche nella popolazione generale. Questo significa che queste malattie vengono denunciate con molta facilità e anche riconosciute; addirittura, quelle che comportano un'invalidità sotto al 6 per cento, e che quindi non prevedono indennizzo, vengono riconosciute con molta facilità: un classico in questo senso è il picco di incidenza in questi ultimi anni della sindrome del tunnel carpale, che comporta un'invalidità del 2 per cento, quindi di fatto una sindrome del tunnel carpale è un po' come un ordine del giorno: non si nega a nessuno. Molto più problematico è invece il riconoscimento delle patologie tumorali. Ad esempio, l'Associazione italiana dei registri tumori (AIRTUM) afferma che nel 2014 nel nostro Paese si sono verificati 366.000 nuovi casi di tumori maligni diversi dai carcinomi cutanei (circa mille al giorno) e orientativamente circa 70.000 casi di carcinomi cutanei. Ciò significa che ad oggi sono tra i 4.000 e i 20.000 ogni anno i decessi stimabili; di questi, quelli legati a patologie professionali dovrebbero essere tra i 2.400 e i 12.000 ogni anno, quindi attorno al 60 per cento, ma la percentuale di riconosciuti non corrisponde, perché rientrano tra le malattie sommerse, quelle che sfuggono. Fanno eccezione soltanto i tumori ad alta frazione eziologica, ad esempio i mesoteliomi, che sono collegati automaticamente all'amianto, o i carcinomi naso-sinusali tra gli esposti a polveri di legno e cuoio, ma tutti gli altri tumori (fegato, stomaco, polmone) hanno una grande difficoltà ad essere riconosciuti. Parimenti, tra le nuove malattie emergenti, abbiamo lo stress lavoro-correlato. Incide in questo anche l'incertezza per la precarietà del rapporto di lavoro e la paura di perdere il lavoro e ciò è suffragato anche dall'iperconsumo di farmaci che vediamo essere registrato. Sotto questi aspetti la Commissione d'inchiesta sul fenomeno degli infortuni sul lavoro dovrebbe rivalutare anche tutti i sistemi virtuosi di gestione della sicurezza (sistemi di gestione integrati) che, migliorando il clima organizzativo, incidono positivamente sia sulla riduzione degli infortuni e delle malattie professionali sia sul benessere percepito al lavoro dal lavoratore. Questo, signori miei, è il futuro, perché incidere sulla qualità del lavoro, far sì che il lavoratore si senta parte dell'azienda, lavorare sul clima organizzativo significa non soltanto far prevenzione sul lavoratore, ridurre i giorni di malattia, ridurre gli esiti (ricordiamoci che la mancata prevenzione ci costa 60 milioni l'anno), ma significa incidere positivamente sulla salute globale del cittadino e quindi incidere positivamente sui costi del Servizio sanitario nazionale. Contemporaneamente, ciò rende più competitiva e funzionale l'azienda, che quindi riesce meglio a reggere la crisi e ad investire sui lavoratori. Secondo me, la Commissione di inchiesta sul fenomeno degli infortuni, con i suoi sopralluoghi, ascoltando tutti gli stakeholder e facendo dei trade union di varie competenze ed esigenze, potrebbe realizzare quello strumento virtuoso che, delle volte, serve a riavvicinare i cittadini alla politica, come a far sì che la norma sia sempre più concreta, funzionale, adeguata alle esigenze del mondo produttivo piuttosto che rimanere astratta, spesso male applicabile e disattesa, oltre a creare anche un problema. Noi crediamo, tra gli impegni più urgenti che il Governo dovrebbe assumersi in materia di salute e sicurezza sul lavoro, che sia fondamentale che l'Esecutivo, in sede di esercizio della delega di cui all'articolo 1, commi 5 e 6, della legge n. 183 del 2014, si muova veramente nella direzione di una semplificazione, che però non deve essere assolutamente un abbassamento dei livelli di tutela, quanto una razionalizzazione tesa al risultato. Parlare di semplificazioni in materia di salute e sicurezza evoca, in chi abbia un minimo di esperienza in materia, il concetto di déjà vu, tante sono state le situazioni nelle quali si è parlato di ridurre le regole che disciplinano la prevenzione degli infortuni e delle malattie professionali. Ricordo che noi abbiamo un testo unico, che tale non è, che ha 306 articoli e 50 allegati, quando - ad esempio in Svezia - il testo unico comprende 10 articoli, in Germania 30 articoli e in Francia 25. E nel nostro, poi, non è compreso tutto, perché alcune cose restano ancora fuori. E, quindi, occorre semplificare e fare una norma di primo livello che dia un indirizzo, e delegare poi agli attori competenti, agli operatori del settore le linee applicative, dando anche la capacità e la possibilità di modificarle col tempo, perché tutti gli anni abbiamo degli aggiornamenti dei TLV e delle linee guida diverse. Pertanto la legislazione, con i rallentamenti e le disfunzioni che abbiamo nelle istituzioni, non riesce a stare al passo. È necessario che la normativa sia sempre più snella e dia spazio, invece, agli attori sul campo. In particolare, dovremmo anche guardare alla salute globale del lavoratore-cittadino e, quindi, valutare molto - è un'esigenza molto sentita dai cittadini - i rischi non solo dentro l'azienda, ma anche fuori, nell'ambiente. C'è il discorso amianto, ma c'è anche quello relativo alle nuove tecnologie e ai nanomateriali, di cui non conosciamo ancora gli effetti, che vanno monitorati per non piangere lacrime di coccodrillo a breve termine. È necessario, pertanto, il coinvolgimento degli aspetti ambientali in un sistema sempre più di sicurezza globale e di promozione della salute. Ritengo che dovremmo promuovere la salute e, contemporaneamente, la cultura della sicurezza. Nella nostra relazione c'è un altro impianto preciso che riguarda la formazione. Cosa significa formazione? Significa partire immediatamente - questo in Commissione si è subito detto - ovverosia dalla scuola e, in particolare, prevedere, nell'ambito dell'attuazione del libretto formativo del cittadino, di cui all'articolo 2, comma 1, lettera i), del decreto legislativo n. 276 del 2003, il riconoscimento e l'esportabilità della formazione in materia di sicurezza del lavoro già espletata, in modo che tale formazione sia sempre più legata al cittadino-lavoratore, lasciando all'azienda l'obbligo formativo per il tutoraggio e la formazione di rischi specifici aziendali. Questo significa promuovere una cultura della sicurezza. Significa fare veramente prevenzione e non rimanere soltanto a rispettare degli adeguamenti formali, spesso del tutto inutili e anche ridondanti. Si tratta, tra l'altro, di leggi che già dovevano essere attuate. Siamo in ritardo di più dieci anni. Penso sia importante predisporre anche, all'interno del fascicolo sanitario elettronico, una sezione utilizzabile quale cartella sanitaria di rischio. Ciò permetterebbe di realizzare la presa in carico del cittadino lavoratore, di evitare duplicazioni diagnostiche - e connessi inutili costi - e di superare l'attuale incomprensibile disposizione che prevede la conservazione di un documento sanitario personale del lavoratore presso ciascuna azienda ove lo stesso ha prestato la sua attività lavorativa. Ricordo che, concluso il rapporto di lavoro, la cartella sanitaria resta in azienda per dieci anni, chiusa, senza che nessuno possa averne accesso. Di fatto, quindi, è un documento inutile, che resta lì alla polvere, quand'anche chiuso nei cassetti, che genera un altro problema da risolvere, quello della tutela della privacy, che spesso ostacola anche quel lavoro dei flussi informativi, tanto virtuosamente attuato da vari progetti tipo «MalProf» e in gruppi specifici, che hanno portato avanti risultati molto rilevanti e stimolanti da prendere in considerazione. Occorre, quindi, fare questa formazione del cittadino, a partire dalle scuole, prevedendo anche, nell'ambito della riforma della scuola (Atto Senato 2294, buona scuola, che speriamo un giorno lo diventi veramente), di favorire l'inserimento della salute e della sicurezza sul lavoro quale materia di insegnamento negli istituti di ogni ordine e grado, in particolare quelli di istruzione superiore, con metodologie didattiche adeguate, che prevedano il coinvolgimento della testimonianza dei soggetti infortunati, individuando, altresì, percorsi specifici anche nell'ambito dei corsi universitari. Voglio dire che, se noi portiamo la cultura dell'esempio e facciamo vedere ad un ragazzino delle elementari qualcuno che, magari perché ha omesso i dispositivi di sicurezza in una pressa, ha perso un braccio o ha un infortunio più grave, quell'esempio gli resterà impresso nella memoria più di mille pagine sterili, scritte spesso per motivi del tutto e solamente autoreferenziali. Come pure è giusto - ad esempio - che il progettista e l'ingegnere che si laureano in una facoltà universitaria abbiano già insito il concetto di prevenzione, affinché realizzino un progetto che tenga conto di quelle misure di prevenzione per la sicurezza. Quando siamo andati all'Expo abbiamo riscontrato una contraddizione: avevano già concluso alcuni padiglioni e hanno dovuto rifare dei lavori, con costi aggiuntivi, perché non erano state tenute in conto certe normative sulla sicurezza. Da questo punto di vista, quindi, bisogna essere più concreti possibile. Occorre, inoltre, intervenire sul gap culturale del nostro Paese. Da una parte, abbiamo una normativa dettagliatissima; dall'altra parte, un gap che si estrinseca in tre punti: una scarsa considerazione, spesso, della prevenzione (noi non utilizziamo neanche quel 2 per cento dedicato alla prevenzione previsto nei LEA); un altrettanto scarso rispetto delle norme previste per legge, perché non ne viene percepita l'utilità e spesso vengono concepite come costo, soprattutto nelle piccole aziende, e come un adempimento formale (spesso non c'è da dargli torto, perché in effetti è così); infine, una diffusa difficoltà organizzativa. I primi due punti sono legati l'uno all'altro e portano ad una considerazione che segna un punto di svolta nell'approccio al tema della salute e della sicurezza sul lavoro: le sanzioni, ovviamente, servono e sono necessarie, ma non può la sola repressione essere l'unica via per cercare di diminuire i comportamenti sbagliati. La prima vera e grande semplificazione è proprio quella di avere leggi che, piuttosto che punire i comportamenti sbagliati e pericolosi, incentivino quelli virtuosi. In realtà, l'articolo 27 del decreto legislativo n. 81 del 2008... PRESIDENTE. Dovrebbe concludere, senatrice. FUCKSIA (M5S). Concludo. Prevede espressamente la predisposizione di un sistema di qualificazione delle imprese e dei lavoratori autonomi. Invero, purtroppo, è altrettanto noto che il decreto, che avrebbe dovuto disciplinare tale qualificazione e che avrebbe dovuto essere emanato entro dodici mesi dall'entrata in vigore del decreto legislativo n. 81 del 2008, non solo non è stato emanato, ma non appare neppure essere tra le priorità del legislatore. Non a caso abbiamo inserito l'attuazione di questa norma tra gli impegni del Governo. Quanto alla prevenzione, essa non può essere disgiunta da una matura, consapevole e generale cultura comportamentale. Cosa fare per accelerare questo processo che coinvolge tutti i soggetti della prevenzione? PRESIDENTE. Deve concludere, senatrice. FUCKSIA (M5S). Ad esempio, mi sembra assolutamente incoerente - concludo - attribuire al datore di lavoro, in modo indelegabile, la valutazione dei rischi e la redazione del relativo documento, che gli impone di individuare le procedure per l'attuazione delle misure da realizzare, nonché dei ruoli dell'organizzazione aziendale a cui deve provvedere e a cui devono essere assegnati unicamente soggetti in possesso di adeguate competenze e poteri. Ed è incoerente, poi, permettere che tale soggetto, che è il principale creditore di sicurezza nei confronti dei propri lavoratori, possa esercitare questa funzione senza un'adeguata formazione. L'attività di formazione deve riguardare il datore di lavoro, come gli altri soggetti aziendali, dai dirigenti ai lavoratori.
2015-05-21	PD	FasioloLaura	Vorrei segnalare che le audizioni che sono state effettuate - come ha detto la collega Fucksia, in modo molto sensato e più analitico di me - hanno reso assolutamente evidente la necessità di puntare su una maggiore cultura della sicurezza, delle prevenzione e ambientale, ma soprattutto - lo sottolineo - sulla formazione e sull'educazione. Va in questo senso una risottolineatura delle funzioni della scuola, della formazione ricorrente, della formazione permanente, della formazione sui luoghi di lavoro. Questi sono aspetti essenziali. È necessario diffondere, specie nel mondo della scuola - e il cosiddetto provvedimento sulla buona scuola lo dice e lo prevede - e in quello del lavoro la cultura della sicurezza, del rispetto delle regole, dell'assunzione di responsabilità, che sono sempre personali e anche collettive.
2015-05-21	PD	ZandaLuigi	C'è un elemento di civiltà nel Parlamento, senza il quale non può funzionare, quindi mi lasci parlare e non mi interrompa con commenti che non sono in grado nemmeno di cogliere perché vengono fatti mentre sto parlando. Come dicevo, la senatrice De Petris vuole rovesciare la maggioranza in una Commissione. Questo è il suo obiettivo ed è l'unica ragione che può spiegare la richiesta di un cambio di composizione della 7ᵃ Commissione avanzata dalla Presidente del Gruppo Misto nella notte che precede la votazione per la fissazione del calendario sulla riforma della scuola. Dunque vorrei dire quanto segue: il senatore Malan ha sottolineato la necessità della correttezza tra i Gruppi parlamentari e nei lavori parlamentari ed è una giusta sottolineatura, perché il Parlamento funziona, naturalmente, con l'osservanza del Regolamento, ma funziona anche con la linearità dei rapporti tra di noi. I rapporti tra di noi sono lineari quando i nostri comportamenti sono aperti e facilmente interpretabili. Ritengo che - a prescindere dal merito, su cui poi dirò due parole, dal punto di vista regolamentare - questa linearità non ci sia quando il Gruppo Misto - e sul Gruppo Misto lasciatemi dire qualcosa di politico, che ha soltanto l'obiettivo di dire pubblicamente all'Assemblea quale sia il pregiudizio positivo che abbiamo nei confronti del Gruppo Misto e, personalmente, nei confronti della senatrice De Petris, che è in Parlamento con i voti del Partito Democratico
2015-05-21	PD	PinottiRoberta	Signora Presidente, mi vorrei innanzitutto soffermare sulla prima domanda, che era molto netta e riguardava in particolare il tema della logistica - inquadrandolo nel Libro bianco - che ritengo importante, portando qualche esempio. Oggi non è più possibile ipotizzare che esistano molteplici e frazionati centri di spesa, né che attività similari siano duplicate nelle varie Forze armate. Dobbiamo perciò portare tale funzione nell'ambito di una direzione unitaria - ovvero interforze - e uno dei punti del Libro bianco nasce proprio dall'analisi di questa situazione logistica, che non aveva più alcun senso, dato anche che negli anni le risorse si sono contratte. La manutenzione dei mezzi e dei materiali comuni, quali gli elicotteri o i veicoli, ma anche la fornitura di servizi comuni, come i rifornimenti, i magazzini e i depositi, possono essere unificate in poche ed efficienti strutture. Se solo pensiamo al grande numero di elicotteri acquisiti, non solo dalle nostre Forze armate ma anche da altri organismi dello Stato, ci si rende conto di come una moderna ed efficace gestione logistica di questa flotta possa produrre sostanziali risparmi e probabilmente una maggiore efficacia d'uso. La loro razionale dislocazione sul territorio, ad esempio, potrebbe portare innegabili benefici dal punto di vista della razionalizzazione del flusso logistico e soprattutto un ancor maggiore ed efficiente contributo della Difesa ad altri Dicasteri, in caso di emergenze o attivazioni per eventi calamitosi che possono colpire la nostra penisola. Ci sono poi, ovviamente, molti altri esempi da portare: viene spesso chiesto come mai le Forze armate continuino ad avere una scuola di lingua estera per l'Aeronautica, una per l'Esercito e una per i Carabinieri. Se non operiamo le trasformazioni che prevede il Libro bianco, dato che per molti anni si è provato a farlo, queste attività non saranno unificate in una conduzione comune. Lo stesso principio vale per la sanità militare.
2015-06-04	M5S	BlundoRosettaEnza	Signor Presidente, mi unisco alle richieste avanzate dal mio Gruppo sia per la discussione del provvedimento in materia di reddito di cittadinanza, che ritengo davvero fondamentale e sul quale, tra l'altro, stanno per concludersi i lavori, che della mozione di sfiducia nei confronti del ministro Alfano. È ben chiaro, infatti, il fallimento di Triton, perché il numero di vittime di questa situazione anziché diminuire è aumentato; quindi è assolutamente urgente discutere la mozione di sfiducia. Mi unisco anche alla richiesta, sottolineando che si potrebbero anche allungare i tempi dei lavori d'Aula, di calendarizzare la discussione della mozione di sfiducia nei confronti del ministro Giannini: stiamo infatti continuando a lavorare su un disegno di legge relativo alla scuola sul quale vengono rilevate criticità da ogni parte e la cui impostazione non è condivisa. Sono stati già fatti degli errori sul concorso per gli specializzandi in medicina: chiariamo la questione una volta per tutte prima di andare avanti con un disegno di legge che non piace a nessuno.
2015-06-04	PD	BubbicoFilippo	Le intimidazioni al giudice Aielli sono state poste all'ordine del giorno di due riunioni di coordinamento delle forze di polizia tenutesi presso la prefettura di Latina il 25 e il 27 novembre scorsi. Nel corso di tali incontri, è stata convenuta l'attuazione di un dispositivo di quarto livello, attuato ai sensi dell'articolo 8 del decreto ministeriale 28 maggio 2003, integrato da un servizio di vigilanza radiocollegata presso l'abitazione e la scuola frequentata dalle figlie. Il dispositivo tutorio, inizialmente valido fino allo scorso 28 febbraio, è stato ulteriormente prorogato ed è tuttora attivo.
2015-06-10	M5S	CappellettiEnrico	Signora Presidente, colleghi senatori, signor rappresentante del Governo, io credo che questo provvedimento si possa riassumere con una sola frase: tolleranza zero. Tolleranza zero per chi si mette alla guida ubriaco. Tolleranza zero nei confronti di chi si mette alla guida sotto l'effetto di sostanze stupefacenti. Tolleranza zero con chi ferisce ed uccide persone innocenti a seguito di gravissime violazioni del codice della strada. Tolleranza zero, perché questa legge si schiera dalla parte delle vittime, perché mira prima di tutto a tutelare il bene primario della vita umana. Si è parlato a lungo di decisione assunta sull'onda di una spinta mediatica. Io non credo affatto che sia vero, per due ordini di motivi. Innanzitutto, si tratta di un provvedimento incardinato da molto tempo in Commissione giustizia al Senato, che è stato oggetto di ponderazione, di discussioni, di audizioni e di approfondimenti durati molti mesi. In secondo luogo, se anche il provvedimento che viene discusso oggi in Aula fosse giunto all'esame dell'Assemblea tre mesi fa, o anche uno o due anni fa, probabilmente si sarebbe detta la stessa cosa. Si sarebbe trattato comunque di «un provvedimento assunto sull'onda della spinta mediatica», perché tre mesi fa, oppure un anno o due anni fa accadeva comunque che atti di omicidio stradale finissero sui mass media esattamente come ora, per il semplice fatto che questi eventi non si sono mai arrestati, continuando da tempo, da troppo tempo, e destando oggi come allora un grave allarme sociale. L'unico rimprovero da fare al Parlamento casomai - questo sì - è di non essere riuscito ad intervenire prima per ridurre questa sequela di fatti criminali, perché di crimini si tratta. L'omicidio stradale è la prima causa di morte in Italia tra i giovani di età compresa tra i venti e i trentacinque anni. Parliamo di 3.650 vittime della strada nel 2013: è un primato europeo di cui non possiamo certo andare molto orgogliosi. Al contrario, è un primato che ci impone, che impone al Parlamento di prendere decisioni coraggiose. Certo, lo sappiamo bene, non sarà questo provvedimento da solo a risolvere il problema delle vittime della strada nel nostro Paese. Si impone una campagna nazionale per la sicurezza. Questo stesso provvedimento dovrà essere fortemente pubblicizzato prima della sua entrata in vigore, perché si possa addivenire nel nostro Paese ad un livello di consapevolezza diffusa del suo contenuto, perché contro le stragi stradali occorre primariamente un cambiamento culturale che - lo sappiamo tutti - deve iniziare fin dalla scuola. Noi crediamo che questo provvedimento possa rappresentare comunque, di per sé, un elemento di forte deterrenza dal compiere atti scellerati che mettono a rischio la propria vita, ma anche quella degli altri. Introduce pene molto severe, certo, come la revoca della patente per periodi molto lunghi, dai quindici anni addirittura ai trenta anni per i casi più gravi di omicidio. Tuttavia, è il valore della vita umana che vogliamo tutelare. È il valore supremo della vita umana che giustifica la severità del provvedimento. Nel caso di omicidio stradale commesso da soggetti in situazione di alterazione psico-fisica da alcol o droga, non possiamo e non dobbiamo più parlare di omicidio colposo con l'intento di sottolineare un atto involontario. Mettersi alla guida di un veicolo nonostante un grave stato di alterazione psicofisica significa accettare consapevolmente la possibilità di ammazzare qualcuno, oltre che se stessi. Si configura, dunque, una responsabilità che va ben oltre alla mera colpa e di questo il provvedimento tiene giustamente conto. Avviandomi alla conclusione, vorrei rivolgere un ultimo pensiero di vicinanza a tutte le vittime della strada ed ai loro famigliari. Ma vorrei anche rivolgere il mio sincero ringraziamento a tutti i cittadini e a tutte le associazioni che, da tanti anni, si battono per l'introduzione del reato di omicidio stradale nel nostro ordinamento. Si tratta di un provvedimento certamente atteso da tantissimo tempo, ma riteniamo che nella sua attuale formulazione possa ben rispondere a tanta parte delle legittime aspettative. Il Movimento 5 Stelle, dunque, esprime il proprio voto favorevole al presente provvedimento, nell'attesa che, grazie alla portata di deterrenza della norma, possa fornire un concreto contributo alla riduzione del numero di vittime da incidenti stradali nel nostro Paese.
2015-06-17	FI	GiroFrancescoMaria	GIRO (FI-PdL XVII). Signor Presidente, siamo alla farsa. Purtroppo sta accadendo quello che noi abbiamo denunciato da mesi: abbiamo un Partito Democratico completamente spappolato su questa vicenda, che in queste settimane ha espresso posizioni diverse su tutti gli argomenti che affronta questa riforma. Vogliamo essere molto chiari e molto netti: non vogliamo che la vicenda della riforma della scuola, presentata con grande clamore ed enfasi dal Presidente del Consiglio, si trasformi nell'ennesimo congresso del Partito Democratico. Questo non è accettabile e non è possibile, perché è in gioco il destino di molti docenti, degli studenti e delle stesse famiglie che seguono con grande apprensione la crisi - perché di crisi si tratta - della scuola italiana. Si tratta di un disegno di legge particolare - è bene ricordarlo, nessuno lo ha detto finora - che deve rispettare i saldi di finanza, perché è strettamente collegato alla legge di stabilità. Ci stiamo quindi accorgendo che si tratta di una grande riforma che si vuole fare senza soldi e senza risorse: questo è il vero tema all'ordine del giorno. Ad oggi non conosciamo neppure quanti docenti verranno assunti, quindi anche la richiesta dello stralcio non risolverà i problemi, perché con l'articolo 10, interamente dedicato all'assunzione - pare - di 100.000 insegnanti, arriveremo in Aula e cominceremo a discutere su un tema controverso, che non avrà soluzione: chi dice 100.000, chi dice 120.000. Oggi in Commissione si è parlato addirittura di 170.000, quindi è un problema che si aggroviglierà e siamo entrati in una spirale da cui Renzi stesso non sa come uscire. Del resto, ci siamo abituati: già due settimane fa, infatti (non in un luogo qualunque, ma nella direzione del suo partito), aveva annunciato - anche lì con grande clamore ed enfasi - che si sarebbe preso quindici giorni di tempo per riflettere nei circoli del PD, come se la scuola fosse affare loro e non degli italiani.
2015-06-17	FI	GiroFrancescoMaria	La scuola dev'essere liberata da quest'oppressione, perché ciò che chiede la sinistra più estrema e radicale non è certamente condivisibile.
2015-06-17	FI	GiroFrancescoMaria	La scuola è affare di tutti, non del PD, e - mi permetto di dirlo sommessamente - neppure di SEL, che è stato eletto in blocco nel PD in una lista praticamente unitaria, perché con il premio di maggioranza erano tutti insieme. Liberate la scuola da questo giogo della sinistra: l'avete sempre utilizzata per i fatti vostri.
2015-06-17	LN	CandianiStefano	Signor Presidente, richiamo anche la sua persona come figura istituzionale di garanzia nei confronti del Senato. Non vogliamo che in 7ᵃ Commissione accada quanto già avvenuto lo scorso anno in sede di riforma costituzionale in 1ª Commissione: magheggi sia in termini di composizione, sia in termini di risultato finale. Ha ragione la collega De Petris nel ricordarlo. Attenzione, in questo caso stiamo rivedendo un film già visto: l'opposizione che impedisce il cambiamento, il Governo che vuole accelerare, tanti emendamenti in Commissione che impediscono la buona scuola e la nuova riforma che il Governo sta facendo. Il presidente Renzi deve piantarla di andare in televisione a raccontare queste bugie, perché di questo si tratta. Se il Governo vuole, infatti, come ha usato il "canguro" - e c'è buona esperienza in quest'Aula di canguro - per la riforma costituzionale, può scavalcare quegli emendamenti in un quarto d'ora. O meglio ancora, se ritiene che quel disegno di legge sia fondato su basi resistenti, lo porti in Assemblea, ponga la questione di fiducia e se lo faccia votare dalla propria maggioranza. In caso contrario significa che quel disegno di legge non è in grado di risolvere i problemi della scuola, e di ciò ne abbiamo costantemente prova, perché le nostre caselle e-mail sono ormai intasate da insegnanti, da precari, da persone che non riescono ad avere risposte congruenti da questo provvedimento. Lo si porti in Aula, lo si modifichi, si concludano i lavori della Commissione, ma su questo veramente bisogna essere chiari. La maggioranza governi, il Presidente e il Ministro vengano in Aula, affrontino i problemi dando delle risposte, non accampando questioni per cui sono le opposizioni che presentano emendamenti. Noi ne abbiamo presentati poche decine (150), siamo anche disposti a ritirarli, ma presentate un disegno di legge che sia congruente rispetto ai problemi del Paese, non la buona scuola scritta nella famiglia Renzi, magari in cucina alla sera dettata dalla signora Renzi, perché questo non è un disegno di legge, ma qualcosa che metterà in difficoltà il sistema scolastico. Rispetto a questo, signor Presidente, la prego di agire sulla Commissione perché i lavori siano conclusi velocemente, ma nel rispetto dell'Aula parlamentare.
2015-06-17	LN	CrosioJonny	Signor Presidente, farò una dichiarazione di voto unica per gli emendamenti 1.304 e 1.309, che sono simili. Con questi emendamenti noi chiediamo di disciplinare le concessioni sulle grandi derivazioni per l'utilizzo dell'acqua a scopo idroelettrico, in funzione di una visione che preveda una forma di partenariato fra pubblico e privato. E mi riferisco alle grandi derivazioni d'acqua a scopo di produzione idroelettrica, prevedendo in particolare l'ingresso degli enti locali nelle società concessionarie, al fine di garantire - qui vi chiedo di essere attenti - le compensazioni economiche e territoriali dirette alle zone disagiate, in quanto lo sfruttamento della risorsa idrica, negli anni, ha comunque creato dei disagi. Questa è una battaglia storica. All'inizio del precedente secolo, la realizzazione delle grandi derivazioni idroelettriche e le grandi dighe sulle Alpi era giustamente vista come un qualcosa di innovativo, anche se si andava a deturpare il territorio in maniera molto importante, perché dava lavoro e creava le condizioni per lo sviluppo di un indotto importante nelle valli alpine del nostro Paese. Oggi, allo stato dell'arte, questo non esiste più, perché, con l'avvento della tecnologia, tutta la gestione prima effettuata in loco viene adesso effettuata per via telematica. Mi preme sottolineare una cosa. Ci sono delle Province nel nostro Paese, molto piccole e molto belle dal punto di vista naturalistico ed ambientale, che hanno sofferto questa situazione, che è stata molto importante e che ancora oggi nel nostro Paese è presente e deve essere comunque favorita, nel limite del possibile. Io dico ai colleghi che, per votare questi due emendamenti, bisogna essere veramente degli uomini liberi, sganciati da tutte le logiche di chi, in questo momento, continua giustamente e legittimamente a sfruttare questa importante risorsa idrica (l'oro blu, come lo chiama qualcuno). Bisogna essere uomini liberi per poter serenamente votare questi emendamenti e non cercare di agganciarsi a logiche che non ci appartengono, adducendo ipotetiche leggi che dovrebbero dare non ben chiare specificità e dovrebbero portare a chissà quali benefici. Tanto per essere chiari, come si dice dalle mie parti: quello che conta è il denaro. Battute a parte, credo sia molto importante avere il coraggio di prendere in considerazione questi emendamenti. Do solo un dato: solamente in Provincia di Sondrio, che è piccolissima ma produce il 15 per cento della risorsa idroelettrica del Paese e il 48 per cento della produzione idroelettrica di tutta la Regione Lombardia, la produzione stimata di guadagno per i grandi concessionari, al netto di tutti i costi, varia, a seconda delle piogge che ci manda il buon Dio, dagli 800 ai 900 milioni di euro. Sul territorio ne restano pochi, dopo anni di lotte, anni di trattativa che hanno comunque portato dei benefici, e ringrazio pubblicamente l'allora presidente della Regione Lombardia Roberto Formigoni, che partecipò in maniera seria e mirata a favorire questa importante richiesta dei territori alpini. Ebbene, dopo cento anni di sfruttamento della risorsa idrica nelle nostre valli, sulle quali combattiamo quotidianamente perché non vengano spopolate, sulle quali lottiamo quotidianamente per poter tenere aperta una scuola anche a 2.000 metri di quota e potere così garantire che una valle possa essere viva, mantenere o cercare di avere una visione che vada a dare il giusto compenso di chi ha già dato, credo sia chiedere solo ed esclusivamente quello che ci spetta, niente di più; non è un'elemosina: è chiedere quello che ci spetta. È chiaro - e concludo - che per potere votare questo emendamento bisogna essere uomini liberi.
2015-06-17	LN	DivinaSergio	Signor Presidente, è un peccato che adesso anche i banchi del Governo siano vuoti. Vorrei parlare di una situazione che perdura da otto anni. Nel luglio 2007 il consiglio comunale di Sappada recepisce un'istanza sottofirmata da 400 cittadini ed inizia l' iter per il referendum relativo allo spostamento del Comune dalla Regione Veneto alla Regione Friuli-Venezia Giulia. Bisogna superare il famoso doppio quorum ed infatti vengono indette, nel marzo 2008, le votazioni aperte. Si reca a votare più del 75 per cento degli aventi diritto e più del 95 per cento si esprime favorevolmente. Bene, il tutto arriva nelle mani del legislatore. In 1ª Commissione tutto è a posto, ma si attende il parere della 5ª Commissione, la quale non può esprimere un parere, perché attende la relazione tecnica del Governo. I consiglieri della Lega si sono premurati per tempo, depositando nel 2013 il testo di cui si sta parlando. I cittadini di Sappada aspettano una risposta. La aspettano sin dal giorno del referendum del 2008; sono passati sette anni. Ma il Governo non dà una risposta. È possibile che per una relazione tecnica di flussi finanziari il Governo disattenda completamente istanze legittime di cittadini che stanno ancora aspettando? Poi ci si lamenta per tutto quello che succede. Questo Governo non dovrebbe scaricare sugli altri le responsabilità, come sta facendo adesso sulla scuola, dicendo che, se non passa la riforma, la colpa non è dell'incapacità del Governo, ma delle opposizioni, che hanno presentato troppi emendamenti. Ricordo al Governo che c'erano molti emendamenti anche sulla riforma istituzionale; però ha inventato tagliole, canguri, tagli e non tagli, sedute notturne, ed ha voluto addirittura che il provvedimento, senza che vi fosse nessuna urgenza, venisse approvato entro una data stabilita. Bene, il Governo non crei pretesti, non cerchi scusanti e dia una risposta ai cittadini di Sappada, che la stanno aspettando da sette anni.
2015-06-17	M5S	MontevecchiMichela	Giocava alla PlayStation? Giocava con la vita delle persone che insegnano nella scuola, sulle quali si è retto il mondo della scuola? Noi non accettiamo questa presa in giro e non accettiamo neanche che questo Parlamento la faccia passare in sordina, perché a questo gioco sporco non ci stiamo.
2015-06-17	M5S	MontevecchiMichela	In ultimo, il Presidente del Consiglio ora si è svegliato e ha detto di volere ascoltare, prendendoci così in giro doppiamente, perché sappiamo benissimo che l'organizzazione di questi stati generali - se mai ci sarà - è un voler prendere tempo. Renzi infatti è in difficoltà, perché il mondo della scuola gli ha dimostrato che non si fa prendere in giro: è un mondo di persone che leggono, che studiano e che analizzano con senso critico quello che viene detto. Il mondo della scuola è duro da beffare e Renzi sta prendendo tempo.
2015-06-17	M5S	MontevecchiMichela	Lo sapeva e ha preso in giro le persone, e lo ha fatto anche quando ha avviato la consultazione online sulla buona scuola, quando presso la competente Commissione in Senato è stato esaminato l'affare assegnato sulla scuola e si sono svolte le audizioni, quando alla Camera dei deputati di nuovo sono state fatte le audizioni con il mondo della scuola e in ultimo quando tali audizioni sono state ripetute anche in Senato. Adesso il Presidente del Consiglio afferma di voler convocare gli stati generali della scuola per ascoltare il mondo della scuola. Ma allora, che cosa ha fatto tutto il tempo, invece di ascoltare il mondo della scuola?
2015-06-17	M5S	MontevecchiMichela	Signor Presidente, anche il Movimento 5 Stelle respinge al mittente le accuse ingiuste che sono state fatte nei confronti delle opposizioni, tra l'altro in una sede non istituzionale. Il Presidente del Consiglio dovrebbe quindi imparare che ci sono delle sedi nelle quali si dibatte, sedi appropriate che sono state create appositamente per ragionare sulle questioni, e in tali sedi - i salotti televisivi non sono ricompresi in questa categoria - sarebbe opportuno spostare il dibattito intorno a provvedimenti così importanti come quello sulla scuola
2015-06-17	M5S	MontevecchiMichela	Vi è poi il tema dello spacchettamento. È da metà marzo, quando il provvedimento sulla buona scuola è stato presentato con grave ritardo, che le opposizioni - e noi per primi - hanno chiesto lo spacchettamento del piano delle assunzioni dal disegno di legge per poter ragionare con calma sul piano straordinario delle assunzioni, e non per disattendere le promesse che il Premier ha fatto a settembre come slogan politico, ma per mantenere fede ad un impegno preso. Quindi, ancora una volta, respingiamo al mittente le accuse, perché chi non ha mantenuto fede alle promesse fatte è colui che le ha fatte sapendo che il piano straordinario delle assunzioni era il cavallo di Troia per far passare tutto il resto del provvedimento, che è inaccettabile, perché consegna a questo Paese una scuola aziendalista, verticistica, non più pubblica e democratica
2015-06-18	M5S	CioffiAndrea	Signor Presidente, quella di oggi è una giornata importante, perché siamo alla conclusione di questo primo passaggio sulla riforma del codice degli appalti. La riforma del sistema con il quale vengono dati in appalto i lavori pubblici, i servizi e le forniture è un tema che ha una rilevanza assolutamente prioritaria nel nostro Paese, non soltanto per chi si occupa di appalti, ma per tutti quanti noi. Per capire perché è fondamentale mettere mano al codice che regola questo sistema basta raccontare e riguardare la storia recente di questo Paese. Siamo nel 2015 e per alcuni versi sembra di essere tornati al 1992. Infatti, benché siano stati scritti la legge Merloni nel 1994, poi la Merloni- bis, la Merloni- ter, la Merloni- quater, tre regolamenti, un intero codice nel 2006 ed il regolamento attuativo, benché sia stato riscritto il capitolato generale, sia stata corretta quella norma del codice tantissime volte, si sia intervenuti su 70 articoli, quindi sul 30 per cento dell'impianto complessivo (quella norma è stata modificata circa 400 volte dal 2006), sembra quasi che non siano passati ventiquattro anni. Ogni giorno infatti siamo tristemente impegnati a seguire la cronaca degli appalti, da cui emerge che invece di dar seguito all'interesse pubblico, all'interesse diffuso delle persone e quindi ai bisogni delle comunità, si continua a dar soddisfazione soltanto agli appetiti privati di alcuni: singoli politici, dipendenti pubblici e privati, tutti quanti impegnati, quasi impegnatissimi nel gestire e perpetuare un sistema in cui l'arricchimento deriva esclusivamente da quella che chiameremo "cresta" che questi personaggi fanno sulle spalle dei cittadini che alla fine, pagando le tasse, sono coloro che finanziano le opere pubbliche. Non ci vuole certo un esperto per capire dove sono andati a finire i soldi pubblici, i soldi di tutti quanti: nella rete dei trasporti pubblici, inconsistenti in alcuni pezzi, nelle code degli ospedali, nei materiali scadenti - ne abbiamo sentito parlare recentemente -, nelle scuole che crollano sulla testa dei ragazzi, nelle aree verdi incolte e fatiscenti, dove abbiamo recentemente scoperto anche la più grande discarica d'Europa, nella Provincia di Caserta. Alla fine Mafia Capitale è questa roba qua ed è bene che capiamo e che siamo tutti edotti di cosa sia, altrimenti rimane un titolo vuoto sui giornali; invece è parte di questa Tangentopoli 2.0 in cui siamo immersi. Pensiamo, ad esempio, all'appalto per il restauro della sede del Consiglio comunale di Roma, che ha prodotto cinque arresti, che non riguardano una parte o l'altra: non vi sono sconti per nessuno, perché parliamo di coop rosse e di coop bianche, di PD e di quello che una volta si sarebbe chiamato PdL e che ora non si sa come si chiami. Ecco perché, quando abbiamo approcciato il testo pervenuto dal Governo eravamo in apprensione: era un bel foglio in cui non c'era scritto quasi niente, della serie: «Governo, fai tu». E possiamo mai pensare che il Governo possa fare qualcosa, considerando quello che sta facendo? Non c'è bisogno che citi la scuola, tanto per dirne una. Questo Governo è in grado di applicare le norme quando ci sono esponenti che si trovano in condizioni particolari? Il testo appariva come una grande scatola vuota, che esautorava, ancora una volta, il Parlamento, perché era la solita delega. Allora, come ha detto il senatore Crosio, in Commissione abbiamo preso un foglio bianco e abbiamo provato a riscriverlo, per far sì che quella delega fosse chiara, stringente, quanto più retta possibile, in modo che il Governo possa attuarla, perché è questo il suo compito. Fissiamo dei paletti e il Governo deve sapere che noi saremo molto attenti a come verrà attuata quella delega, perché non ci possiamo fidare minimamente di questo Governo. Saremo molto attenti e seguiremo con molta attenzione quello che succederà anche alla Camera. Voglio proprio vedere cosa faranno gli esponenti della maggioranza - che in quel caso è di un solo partito - di ciò che è stato fatto in questa sede. Ci sono delle parti da togliere, come abbiamo detto, e ci sono molte cose interessanti. Bene, saremo molto attenti a vedere quale sarà il testo finale che uscirà e soprattutto come il Governo eserciterà la delega. Gli staremo molto con il fiato sul collo, come diciamo noi. Ci sono elementi veramente palesi che sono stati inseriti nel testo, perché si trattava semplicemente di proposte giuste e di buonsenso: preferire sempre appalti con gara ad evidenza pubblica; aumentare la trasparenza e la pubblicità; includere - e questo è proprio il minimo - il parere delle Commissioni parlamentari; definire - con un emendamento che abbiamo firmato - le cause di incompatibilità tra chi fa prima delle cose e poi ne fa altre, chi segue una gara e magari ha fatto il collaudatore per la medesima impresa che si aggiudica la gara (ci sono circostanze sulle quali dobbiamo stare attenti); qualificare gli operatori in base alle reali capacità tecniche; escludere l'avvalimento a cascata (quello è proprio il minimo per veder elidere il rapporto tra impresa ausiliaria e ausiliata). Vi è, poi, l'emendamento con il quale abbiamo definito le centrali di committenza con un ambito subprovinciale, per consentire che solo le gare importanti siano affidate alla società regionale che seguirà la gara. Facciamo in modo che i Comuni si aggreghino per fare le gare e per avere stazioni qualificate, senza però passare da 33.000 a 20, perché 20 sono troppo poche. Dobbiamo trovare una soluzione: vogliamo ridurre le stazioni appaltanti? Va bene, anche del 90 per cento, ma non del 99 per cento, perché altrimenti facciamo male. Per quanto concerne il subappalto, abbiamo dato la possibilità di pagare direttamente i subappaltatori, i fornitori, i prestatori di servizio: bene. Sono loro la ruota debole del sistema ed è bene poterli pagare direttamente, perché in questo modo si esercita un controllo sui trasferimenti economici e si evita che l'impresa che vince la gara poi non li paghi; in questo modo salvaguardiamo l'anello debole della catena. Rimane il vulnus - ne abbiamo parlato diffusamente - del project financing: lo abbiamo detto e lo ribadiamo. Va bene, facciamo la gara per affidare le opere in project financing, ma tutti i soldi a valle, secondo noi, avrebbero dovuto essere messi a bando, altrimenti escludiamo dalla procedura di gara un grandissimo ammontare economico. Escludendo la procedura di gara, siamo sicuri che tutto venga fatto nel rispetto della legge? Non ci fidiamo. Non possiamo, non dobbiamo fidarci, per quello che sentiamo continuamente sui giornali. Quindi la delega verrà attuata dal Governo, un Governo che sembra avere un generale calo di fiducia. Ed è il minimo. Forse la gente sta iniziando a capire che questo Governo non fa l'interesse dei cittadini, ma di qualcuno. È questo il problema. Questo Governo, che noi pensiamo e ribadiamo continuamente, deve andarsene a casa. Questo deve fare il Governo: se ne deve andare, perché non è in grado di cambiare profondamente questo sistema. Come non lo è quell'uomo, che dice di essere nuovo e invece è un misero, piccolo conservatore di nome Matteo. Noi ci asterremo, come abbiamo detto, perché ci sono alcuni passaggi che non sono coerenti con il nostro pensiero. Sono stati fatti dei passi avanti. Bene. Vigileremo sull'attuazione della delega. Bene. Staremo molto attenti. Però non possiamo votare a favore, perché ci sono alcune cose che non sono state fatte e questo compromesso per noi non è sufficientemente elevato. La parola compromesso è importante. Una volta si diceva compromesso per indicare ciò che ha dato vita alla Costituzione di questa Repubblica, e termino Presidente. Quello era un compromesso, un compromesso alto. Hanno realizzato una bella Costituzione. Qui dentro la vogliamo cambiare, la vogliamo far diventare uno schifo, quando invece bisognerebbe tutelarla, dovrebbe essere un baluardo per tutti noi qui dentro.
2015-06-23	LN	CentinaioGianMarco	A disposizione dei colleghi c'erano giornate intere di possibile lavoro in Commissione dove si potevano trattare gli emendamenti, ma tutte le volte c'era un problema, per cui si rimandava al giorno dopo, al giorno dopo ancora, a chissà quando. Questo ben sapendo che fuori, nel frattempo, il signor Renzi, come è suo stile (ormai siamo abituati perché già un anno fa, con le riforme costituzionali, noi eravamo qui a lavorare e lui era fuori a dire le stupidate), diceva di tutto e di più, diceva tutto e il contrario di tutto. Ma noi siamo andati avanti credendo a questa maggioranza e pensando che si sarebbe potuto lavorare e che ci saremmo potuti confrontare sui provvedimenti. Fuori il segretario del Partito Democratico parlava di migliaia e migliaia di emendamenti, di ostruzionismo da parte delle opposizioni, perché doveva, in un modo o in un altro, cercare di ritrovare quel consenso del mondo della scuola che con questo provvedimento ha perso. Sappiamo benissimo tutti che con questo provvedimento il Partito Democratico ha perso ogni appoggio da parte di quel mondo e di quell'elettorato, che era il suo elettorato. (
2015-06-23	LN	CentinaioGianMarco	La Lega ha presentato circa 130 emendamenti di merito, perché ci credevamo e perché eravamo disponibili sul merito a parlare di questo provvedimento, di riforma e di problematiche della scuola, di professori e di tutto quello che riguarda il mondo della scuola.
2015-06-23	LN	CentinaioGianMarco	Se il vostro obiettivo, invece, dopo non aver ascoltato il mondo della scuola, è come sembra, un altro, allora mettete la fiducia. Non facciamola lunga, signor Presidente, facciamola il più veloce possibile. La nostra proposta è di tornare in Commissione. Se volete mettere la fiducia, fatelo in modo veloce, sbrighiamoci, anche perché la gente non ha voglia di ascoltare noi che stiamo qui a giocare. Fuori c'è gente che lavora; nel mondo della scuola c'è gente seria e che lavora seriamente, non gente che prende in giro professori, genitori e studenti. (
2015-06-23	LN	CentinaioGianMarco	Signor Presidente, come volevasi dimostrare. Quando il provvedimento è arrivato in Commissione - io non sono un gufo, un frenatore, non sono quello che potrebbe dire il Presidente del Consiglio - ho detto: «Speriamo che ci sia un percorso civile; speriamo che ci sia un percorsa serio; speriamo di poter trattare questo provvedimento nel migliore dei modi. Speriamo che non ci sia il Presidente del Consiglio a fare il fenomeno nelle televisioni; speriamo di non trovarci, alla fine della trattazione in Commissione, con una questione di fiducia. Colleghi, in Commissione cultura l'opposizione è stata minoranza, e la minoranza è stata costruttiva e a disposizione della maggioranza per cercare di trovare il migliore modus operandi possibile per questo provvedimento. Noi lo riteniamo un provvedimento sbagliato in tutta la sua forma e sostanza, ma ritenevamo che comunque fosse un modo importante e serio per poter iniziare a parlare di scuola nel Senato della Repubblica. Visto che la minoranza si fida del Ministro e del presidente Marcucci, è stata collaborativa sotto ogni punto di vista, ed è stata tale tutte le volte che il Partito Democratico ha obbligato il presidente Marcucci a fare la parte di colei che di giorno tesseva la tela e di sera la disfaceva.
2015-06-23	LN	CentinaioGianMarco	Termino, signor Presidente, presentando una proposta alternativa: si torni in Commissione il più velocemente possibile, insieme al presidente Marcucci, che è una persona seria e che, contrariamente al Presidente del Consiglio, è uno con cui si può parlare (presidente Marcucci, spero di non averla messa in difficoltà paragonandola al suo Presidente del Consiglio); si esaminino insieme tutti gli emendamenti che sono stati presentati, perché sappiamo benissimo tutti, colleghi, che tanti sono uguali tra loro, delle fotocopie, e sappiamo benissimo tutti che approvato un emendamento tanti decadono. Andiamo, quindi, a vedere quanti sono gli emendamenti reali, facciamo un vero dibattito veloce sulla scuola; confrontiamoci in modo serio e costruttivo e poi torniamo in Aula. Dopo il confronto con il mondo della scuola a quel punto si vota. Voi non avete fatto neanche questo, o avete fatto finta di ascoltarlo: tra le varie cose, Renzi aveva detto che avrebbe organizzato una maxi riunione, un maxi incontro con il mondo della scuola nel mese di luglio, quando tutti sono in vacanza.
2015-06-23	M5S	BlundoRosettaEnza	Lasciala parlare! PRESIDENTE. Sì, la facciamo parlare, però deve dire qual è la proposta di modifica al calendario. BLUNDO (M5S). Signor Presidente, premetto ciò che è necessario per fare la mia proposta. Voi avete chiesto di calendarizzare domani il disegno di legge sulla scuola. Vi sto dicendo che nel maxiemendamento le assunzioni sono previste come normativa ordinaria, tant'è che non c'è nemmeno la questione delle assunzioni con il modello organizzativo che, invece, è spostato al prossimo anno. Quindi, quello si può fare. Il disegno di legge si ritira, oppure si rimanda in Commissione. La proposta è che domani si porti in Aula la mozione di sfiducia nei confronti del ministro Alfano, perché è ora che esaminiamo cosa sta realmente accadendo sulla questione degli immigrati e che valore ha avuto Mare nostrum fino ad oggi. Propongo inoltre che giovedì si porti in Aula e si calendarizzi con urgenza, con la stessa urgenza che avete avuto per il disegno di legge sulla scuola, il disegno di legge sul reddito di cittadinanza. L'ISTAT ha già detto che la copertura c'è e che è addirittura superiore alla necessità. Chiedo la votazione della mia proposta.
2015-06-23	M5S	BlundoRosettaEnza	Signor Presidente, intervengo per avanzare una proposta di modifica al calendario dei lavori. Intanto, non è assolutamente urgente portare all'esame dell'Assemblea il disegno di legge sulla scuola. Le assunzioni già nel maxiemendamento...
2015-06-23	M5S	MartonBruno	Noi proponiamo, allora, che martedì sia discusso il disegno di legge sul reddito di cittadinanza, proponiamo alla maggioranza di fare lo stralcio della parte riguardante le assunzioni dei precari e di portare alla settimana prossima il provvedimento sulla scuola. Mi sembra una posizione ragionevole la nostra. Non c'è ostruzionismo e non c'è la volontà in nessuno modo di fare qualcosa di male al Paese. Anzi, siamo favorevoli affinché si migliori il tutto.
2015-06-23	M5S	MontevecchiMichela	Allora poi ditemi qual è quel Governo lungimirante che preferisce portarsi a casa la "vittorina" di Pirro: questa lo è, perché i voti del mondo della scuola li avete già persi, come avete già perso quelli di gran parte del vostro elettorato, considerato che sono venuti a contestarvi nelle sezioni del PD.
2015-06-23	M5S	MontevecchiMichela	Che esempio diamo ai nostri ragazzi? Come faremo a pretendere dai nostri futuri adulti e dai nostri cittadini lealtà, osservanza della legge, partecipazione e rispetto verso l'avversario, anche se la pensa diversamente, con questi esempi davanti agli occhi? È questo l'esempio che vogliamo dare? Allora io la imploro - ripeto - la imploro, di esercitare la sua facoltà di arbitro super partes e di rispedire questo provvedimento in Commissione, facendo in modo che il lavoro che stiamo facendo sul maxiemendamento non sia vano come tutto il lavoro che abbiamo fatto in questi mesi, che non si giochi sulla pelle degli insegnanti, che non si permetta con un ricatto da asilo Mariuccia di portare a casa una riforma della scuola che è stata criticata da tutti, persino dall'ex ministro dell'istruzione Carrozza. Non è possibile.
2015-06-23	M5S	MontevecchiMichela	In questo provvedimento quella richiesta non è stata accolta. Tutte le richieste fatte nel corso dell'affare assegnato in Senato e avanzate durante le audizioni alla Camera dei deputati e al Senato dove sono? Dove sono in queste maxiemendamento, che è solo fuffa perché non cambia niente dell'impianto della scuola di questa riforma? È un impianto cui ci opponiamo non perché ci divertiamo a fare l'opposizione, ma perché è stato contestato e aspramente criticato da tutto il mondo della scuola, che è andata in piazza il 5 maggio a protestare e che ha protestato con altre mille iniziative. Mi risulta inoltre che domenica sera quello stesso mondo abbia protestato contro questa riforma anche dentro una stazione del PD a Bologna.
2015-06-23	M5S	MontevecchiMichela	Io mi chiedo, come diceva giustamente la senatrice Bonfrisco: questi stati generali, che erano stati sbandierati con grandi annunci, con la bella mascellona quadrata e con l'impostazione del condottiero capace e valoroso, quando sono stati fatti? Questo ascolto dove è stato? Chi è stato convocato? Nessuno ce l'ha detto. Ministra, quando sono stati fatti questi stati generali? Quando c'è stato questo ascolto? Non c'è stato! Avete preso in giro il mondo della scuola. Avete iniziato a prenderlo in giro con la consultazione on line. Una delle richieste più gettonate di quella consultazione era la cancellazione delle classi pollaio; era tornare ad un numero umano di studenti all'interno delle classi.
2015-06-23	M5S	MontevecchiMichela	Questo monarca, ai primi di settembre, andrà a schiantarsi contro un mondo della scuola a cui non basterà un'estate per dimenticare la porcata che volete far passare. Volete consegnare a questo Paese un sistema dell'istruzione in cui saranno sempre più presenti i privati, in cui ci saranno le diseguaglianze: territori ricchi, scuole ricche, studenti di seria A; territori poveri, scuole povere, studenti di serie B, con un manager che conferirà gli incarichi. È una riforma che non dà neanche ascolto alla sentenza della Corte di giustizia europea. Va contro quella sentenza e noi incorreremo in una procedura di infrazione.
2015-06-24	LN	CentinaioGianMarco	Presidente, lei ci ha detto che, in passato, l'Italia aveva in Europa il ruolo dello studente interrogato. È vero. Ma oggi lei sembra quello studente che a casa fa credere ai genitori che va tutto bene ma poi, come al solito, quando torna alla scuola europea, viene rimandato a casa tra i sorrisini dei compagni. Signor Presidente, l'Italia non è il suo Paese dei balocchi: Renzi bocciato!
2015-06-24	M5S	FattoriElena	Procedendo punto per punto, replicherò ad alcuni di questi deliri. Solo il Presidente del Consiglio vede segnali di ripresa economica: non li ha certamente visti la povera mamma che due giorni fa si è suicidata, perché è stata sfrattata e ha lasciato due bimbi di dieci e undici anni. Vada quindi un pensiero alle situazioni come questa e ai due poveri bambini che sono rimasti soli, mentre il Presidente del Consiglio fa demagogia. Andiamo avanti, perché il presidente Renzi oggi ha veramente preso in giro gli italiani. Egli ha parlato di riforme necessarie per il Paese, ma in realtà le uniche riforme che ha portato avanti sono la riforma costituzionale targata Licio Gelli e P2, tanto cara a tanti personaggi qui dentro, che ancora rappresentano questa loggia massonica, e la riforma elettorale, che invece tutela gli interessi di una classe politica corrotta, che non vuol staccare la propria presenza dalle poltrone e quindi toglie democrazia. C'è poi la riforma della pubblica amministrazione che trasforma i diritti in favori, accentrando il potere nelle mani di pochi e quindi garantendo ancora a questa classe politica dei voti che nessuno le darebbe se non fosse costretto. Oggi, infine, imporrà la fiducia su una riforma della scuola che uccide il pensiero critico, l'unico pensiero che può essere ancora utile per mandarvi tutti a casa. In realtà, l'unica riforma che potrebbe far ripartire l'economia è quella sul reddito di cittadinanza, che servirebbe per dare dignità a questo Paese e a quelle donne e quegli uomini che si stanno suicidando per la vostra incapacità.
2015-06-24	FI	DAliAntonio	La riforma della scuola doveva essere una cosa importante, alta, nobile, perché la nostra scuola ha bisogno di essere riformata. In una società moderna e civile come la nostra vuole essere, la scuola è l'asse portante, soprattutto del futuro, ma io non vedo nulla di ciò nel disegno di legge in esame. Non vedo considerati gli studenti, che devono essere per primi l'oggetto di una buona riforma della scuola, i loro percorsi formativi, l'aderenza di questi percorsi alle esigenze e alle opportunità del mercato. Non vedo valorizzati i professori, cui dovrebbe essere restituita la dignità, e invece - come abbiamo visto attraverso le decine e centinaia di migliaia di e-mail che ci sono arrivate - sono tutti in guerra tra loro, in battaglia per uno scampolo di consolidamento del loro posto di precari. Anche su questo punto va fatta una riflessione. Perché si va verso l'abolizione di una parte minima del precariato? È lo stesso discorso delle pensioni: è arrivata una sentenza a dircelo; è arrivata l'Unione europea a dirci che si doveva andare verso questa soluzione, così come la Corte costituzionale ha parlato di restituzione delle pensioni e adesso parlerà di riaprire il blocco delle indennità dei dipendenti pubblici. Allora, ancora una volta assisteremo anche in quel campo, come stiamo facendo in questo, a una soluzione minimale, giusto perché si deve osservare ciò che ci è stato detto di fare, non con uno sguardo complessivo alle esigenze del Paese. Signor Presidente, lei sa bene che nella mia esistenza scolastica io ho avuto una fortuna, quella di frequentare le stesse aule di liceo che frequentò Giovanni Gentile e oggi mi viene inevitabile fare un paragone tra una grande riforma della scuola, che bene o male ha retto per cento anni - con buona pace di chiunque ci ascolti - la nerbatura della nostra società, e una riforma della scuola che riforma non è. Ma che riforma è questa della scuola, se non l'aggiustamento di alcune piccole soluzioni di carattere occupazionale e - lo ribadisco - limitate, divisive e assolutamente non condivise da tutto il corpo docente, neppure da coloro che ne possono usufruire? È una riforma che delude gli studenti, che sono i più arrabbiati, non tanto perché si vedono costretti a rimanere nelle condizioni in cui sono, ma soprattutto perché sono stati illusi sul fatto che vi sarebbe stata una riforma. L'unica cosa che si fa, anche lì sbagliando, è aumentare il monte ore scuola-lavoro, sapendo benissimo che in molte parti del Paese, dove le aziende ormai chiudono e sono veramente poche, questa sarà un'ulteriore incombenza che dovrà essere affrontata e i nostri giovani probabilmente dovranno assolvere a quest'obbligo nei nostri enti pubblici, forse a disimparare piuttosto che ad imparare ciò che un buon dirigente del domani dovrebbe fare; e continuano a guardare a questa scuola come a quella che non consentirà loro di trovare lavoro. Quei pochi che potranno trovarlo non lo troveranno certamente nel nostro Paese, perché dovranno andare a specializzarsi e a lavorare fuori, rimanendo così la nostra scuola. Ma di che cosa stiamo parlando? Questa non è, come dicevo, una riforma della scuola: sarebbe stato politicamente molto più saggio ritirarla e ciò avrebbe dovuto essere anche ispirato alla maggioranza ed allo stesso Presidente del Consiglio dagli esiti delle ultime consultazioni elettorali. Perché credete che sia così diminuito il vostro consenso? Non è aumentato certamente quello nostro, sono il primo a riconoscerlo, ma è aumentato quello di chi ha intercettato in questa pessima riforma della scuola malumore, sdegno e irritazione nei confronti del Governo. Non riuscite neanche a cogliere i segnali della politica che vengono dall'elettorato e dai cittadini. Avreste dovuto ritirarlo e rielaborare una grande, vera, importante riforma della scuola, in questo Parlamento, non attraverso mezzucci che sono stati inventati, non per colpa del Presidente della Commissione, ma per la volontà pervicace di andare avanti per evitare il voto in Commissione, sapendo che lì le scivolate sarebbero state possibili, e anche numerose, e arrivare poi alla solita formula della fiducia, che impone ad una maggioranza, ormai assolutamente imbelle nei confronti del Governo e del Presidente del Consiglio, di varare provvedimenti di questo tipo. Veramente non so: ho sentito anche dalla sinistra stessa - e, a ben vedere, la cosa, da un certo punto di vista, dovrebbe farmi piacere - e dal senatore Pagliari elaborare limiti al concetto di libertà, di libertà di scelta e di scuola privata come buona alternativa a quella pubblica, tutte cose sulle quali naturalmente possiamo anche convenire. Una cosa voglio dirvi, però, che ho rilevato dalle righe di questo provvedimento: l'intervento dei privati, anche nella scuola pubblica, non trova - guarda caso in un testo che viene dalla sinistra - il contemperamento in maniera equivalente dell'obbligo al diritto allo studio di tutti i giovani che frequentano le scuole pubbliche. Si stanno verificando casi, colleghi, di presidi solerti che si inventano corsi a pagamento nell'ambito della scuola pubblica riservati solo a chi contribuisce, mentre il grande esempio della scuola liberale americana - e quello veramente è un Paese libero e civile - dice che il cinquanta per cento degli studenti paga per il cento per cento dell'istruzione di tutti gli altri, secondo criteri e meccanismi che sono di equivalenza nell'assicurare il diritto allo studio di tutti i ragazzi e di tutti gli studenti. Ma dove l'avete trovata questa riforma della scuola? Questo veramente vi chiedo. Il senatore De Cristofaro dice che l'hanno trovata in testi precedenti che venivano dall'esperienza del Governo anche del centrodestra: io dico che l'hanno trovata per caso, forse in qualche cassetto ministeriale, perché ormai siamo abituati - come dicevo inizialmente - a sentire titoli roboanti e contenuti ministeriali (l'abbiamo visto nelle politiche ambientali e in tante altre occasioni). Titoli roboanti, che dovrebbero mettere a tacere l'opinione pubblica, la quale invece ha reagito, colpendovi duramente con l'ultimo esito elettorale. Vi colpirà ancora di più, e questo per noi potrebbe anche andar bene, se non fosse la conseguenza di un danno che viene creato al Paese; vi colpirà ancora di più, se continuerete con quest'andazzo e soprattutto su questo disegno di legge della scuola. Non è buona scuola, quella che state disegnando, ma scuola raffazzonata e assolutamente non atta a risolvere alcun problema, bensì a crearne tantissimi, e ve ne accorgerete.
2015-06-24	FI	RomaniPaolo	ROMANI Paolo (FI-PdL XVII). Signor Presidente, intervengo sull'ordine dei lavori per un fatto personale. Visto che il presidente Zanda ha detto che il mio intervento era totalmente ingiustificato dal punto di vista regolamentare, con calma, senza arrabbiarmi vorrei ricordare ciò che è avvenuto il 19 dicembre 2014. Quel giorno la presidente Finocchiaro, nota per la sua correttezza istituzionale e per come gestisce la 1ᵃ Commissione, non fece una relazione in Aula sulla legge elettorale, che mi sembra essere materia altrettanto importante quanto quella vantata oggi dal presidente Marcucci per quanto riguarda la scuola, ma fece, su indicazione del Presidente (che immagino fosse lei e che in quell'occasione disse: «Ha facoltà di intervenire la presidente Finocchiaro per riferire sui lavori della Commissione») un intervento sui lavori della Commissione e non sul merito del provvedimento. Quindi, caro presidente Zanda, l'intervento di prima l'avrò fatto anche da persona leggermente alterata, ma l'ho fatto ben consapevole di quanto sia stato sbagliato l'intervento del presidente Marcucci, che si sarebbe dovuto limitare a descrivere i lavori della Commissione e non avrebbe dovuto farci la piazzata demagogica che ha fatto su un provvedimento che poi non andremo a votare.
2015-06-24	LN	ArrigoniPaolo	, e che la scuola di oggi ha criticità, ma anche elementi valoriali, che si poggiano sull'impegno degli addetti che vi operano, da cui dipende sempre il successo delle varie riforme che si sono succedute. Si tratta di addetti che qui invece sono stati ignorati e che dovranno prepararsi per applicarsi al peggio.
2015-06-24	LN	ArrigoniPaolo	D'altronde, che si arrivasse al bavaglio era chiaro dagli avvertimenti, anzi dai veri e propri ricatti, di Renzi degli ultimi giorni. O 100.000 insegnanti assunti, peraltro non tutti dal 15 settembre, oppure solo 22.000-23.000 del turnover ! Ecco, allora, che all'obiettivo di realizzare la buona scuola per far crescere il Paese (è questo il dossier pieno di buone intenzioni che resteranno tali sulla carta), si è sostituito l'obiettivo di realizzare una sorta di ufficio di collocamento che, se da un lato procede a fare delle assunzioni di massa, una sorta di sanatoria senza una necessaria certificazione delle competenze, dall'altro lato va a peggiorare lo stato di precariato di molti. Infatti, decine di migliaia di insegnanti che non rientrano nei 100.000 fortunati (stiamo parlando anche di quarantenni, di cinquantenni, per esempio degli idonei del concorso 2012, degli abilitati PAS e TFA) si ritroveranno senza le minime garanzie, cioè nel buio più assoluto! Capiamo però la decisione di Renzi di mettere il bavaglio. Dopo la batosta del PD alle ultime amministrative e gli incubi del malaffare di mafia capitale, proprio con il disegno di legge scuola c'è stata la volontà del Premier di ritornare alla formula del Renzi 1, quello decisionista, quello della sfida muscolare, nell'illusione di ritornare ai successi e consensi del primo periodo di Governo. Questo, però, non accadrà mai! La fase del declino è stata imboccata ed è irreversibile, con un PD sempre più dilaniato. Dunque, fregandosene delle proteste delle opposizioni, infischiandosene degli strali delle minoranza interna, ma soprattutto ignorando il malcontento del mondo della scuola (cioè insegnanti, genitori e studenti che restano inascoltati), si è preferito tirare dritto. Questa ennesima fiducia non è segnale di un Premier autorevole, ma è un atto autoritario, ma è anche un chiaro segnale di debolezza e di paura, confermato in queste ore dalla retromarcia sulla riforma del codice dei giochi e su quella del catasto. Tale debolezza del Premier è aggravata anche dalla sospensione di De Luca in Campania, un pasticcio in cui vi siete cacciati voi del PD.
2015-06-24	LN	ArrigoniPaolo	La Lega Nord voterà no alla fiducia e a quest'opera di smantellamento della scuola pubblica, che rischia di essere ridotta ad una pluralità di piccole aziende agli ordini del preside-sceriffo di turno.
2015-06-24	LN	ArrigoniPaolo	Nel merito del disegno di legge, caro collega Marcucci (relatore spodestato del provvedimento), il maxiemendamento non può contenere la sintesi del dibattito svolto nel Paese e nel Parlamento, perché il dibattito è stato bruscamente e violentemente interrotto. Non vanno bene le otto deleghe in bianco. A noi della Lega Nord non sta bene che il Governo, senza coinvolgere il Parlamento, possa decidere di seguire le linee dell'Organizzazione mondiale della sanità sull'educazione sessuale dei bambini o sui principi che si stanno diffondendo sempre più nelle scuole, legati alla cosiddetta cultura gender. È rischiosissima la chiamata diretta degli insegnanti da parte del dirigente, soprattutto in certe aree del Paese dove ci saranno reclutamenti di tipo clientelare, anziché in base alle competenze. Ai dirigenti scolastici viene poi concesso un enorme potere che rende concreto il rischio che possa essere esercitato in maniera distorta. Manca un organo di garanzia che vigili sul loro operato: non sempre, infatti, troviamo nei dirigenti persone illuminate. Inoltre riteniamo che non possa essere dato un eccessivo potere senza precisare la necessità che lo stesso dirigente debba essere permeato e possedere una cultura della distribuzione di responsabilità verso i suoi collaboratori. Qui si stanno creando le basi per la nascita di posizioni di isolamento, se non di contrapposizione tra il dirigente e il personale della scuola. Inoltre, il disegno di legge pensa troppo al contenitore, ma tocca poco o per niente la sostanza, cioè la centralità della scuola che è rappresentata dallo studente. Poco o nulla dice su come impostare il lavoro didattico; poco o nulla dice di come fare scuola per tutti gli alunni che un insegnante ha nella classe, che hanno peculiarità diverse e dunque bisogni diversi, come per esempio i diversamente abili. Con il disegno di legge in esame gli studenti saranno tutt'altro che protagonisti; saranno delle vittime! Mi avvio alla conclusione. Renzi il 14 maggio, facendo il fenomeno in maniche di camicia davanti alla lavagna, esaltava i concetti di autonomia scolastica e di merito quali elementi innovativi della riforma. Egli però non si è accorto che già oggi all'interno delle scuole l'autonomia può essere esercitata: esiste dal lontano 1999 con il decreto del Presidente della Repubblica n. 275. Perché dunque sbandierare una nuova autonomia scolastica? Il merito può essere già incentivato, perché già oggi le figure di sistema possono essere retribuite dal fondo di istituto. Anche in questo caso, è già vigente una legge. Questo per dire che la scuola italiana non è alla preistoria, come Renzi ha voluto far credere
2015-06-24	LN	ArrigoniPaolo	Signor Presidente, colleghi, sottosegretario, la decisione di mettere la fiducia sul disegno di legge scuola è un atto di imperio, è un nuovo schiaffo al Parlamento. Non lo diciamo solo noi della Lega o le altre opposizioni, ma anche autorevoli esponenti del PD.
2015-06-24	LN	CandianiStefano	Ecco che allora, Presidente, mi torna alla mente un'immagine che il Presidente del Consiglio dei ministri ci ha propinato nei mesi passati (Il senatore Candiani mostra una pagina stampata che raffigura il presidente del Consiglio Renzi). Era il 14 maggio quando apparve in televisione, in maniche di camicia, con le dita sollevate, davanti ad una lavagna: il Presidente del Consiglio dei ministri dava lezioni al Paese sulla buona scuola, descrivendo quella che sarebbe stata questa sua nuova riforma, con enfasi, mettendoci dentro anche tanto partecipato, e cercando con questo, per l'ennesima volta, di illudere che le sue riforme, magari mettendoci davanti parole come «buona», portano il Paese verso una giusta direzione e un futuro migliore. Se, come diceva qualcuno, l'esperienza è maestra di vita, gli stupidi imparano in un'altra esperienza, in un'altra vita. Quello che sta accadendo in questi giorni e in queste ore non è nient'altro che un precedente, il prologo di quello che accadde in questa stessa Aula dodici mesi fa con la riforma costituzionale. In quel momento si trattava di illudere il Paese che qui dentro c'era un Governo riformatore, con un Presidente del Consiglio dei ministri illuminato, che finalmente faceva giustizia di una politica che non era più capace di governare il Paese, cancellando i costi della politica, chiudendo questo Senato, riformandolo, dando nuovo slancio alla nostra burocratica macchina politica, illudendo e confondendo il costo della politica con il valore della democrazia. Lo stesso viene fatto oggi, con questa riforma ingannevole, anzi, con quella che viene fatta passare per una riforma, ma che altro non è che l'esasperata dimostrazione di un Presidente del Consiglio dei ministri, che non ha un progetto di rinnovamento del Paese, ma ha una forsennata voglia, un forsennato desidero di apparire come riformatore, andando questa volta a confondere il piano dell'offerta formativa, con il costo della scuola. Perché oggi, in questa Assemblea, non abbiamo parlato nemmeno un minuto del contenuto dell'offerta formativa, che deve occupare il tempo dei nostri insegnanti e degli studenti, ma si è finiti a parlare, inevitabilmente, solo dell'assunzione dei precari. Il Presidente del Consiglio dei ministri è arrivato a dire che se non si fa la riforma che dice lui, i precari non verranno assunti, ricattando la gente nel modo peggiore, ovvero nell'esigenza di avere un futuro certo e un lavoro stabile su cui contare, cosa che dovrebbe essere scontata in un Paese onesto, che tratta onestamente i propri insegnanti, che non fa della scuola un bacino di voti e in cui non ci si presenta davanti alle telecamere scimmiottando una scuola, che è il contrario di quello che dovrebbe essere. L'immagine di Renzi davanti a una lavagna, con i gessetti in mano, rappresenta un'immagine contraria a quello che lui stesso sostiene che dovrebbe essere la scuola, con le lavagne elettroniche, i sistemi informatici più avanzati e le nuove tecnologie messe a disposizione della scuola stessa. Invece, quando gli interessa, arriva lo stereotipo e tira fuori la lavagna con i gessetti. Questi sono i paradossi di fronte a cui ci troviamo qui, oggi, con una riforma il cui esame non è stato concluso in Commissione e che viene portata in Assemblea per essere sottoposta al voto di fiducia. Lo stesso avveniva dodici mesi fa, sia pure in forma differente, con la riforma costituzionale: prima l'illusione al Paese e alla fine il ricatto elettorale, per cui o si fa quello che dice lui, o la maggioranza approva oppure si va a casa. Colleghi, prendete il coraggio delle vostre azioni e dite di no a questa pseudoriforma, che non darà slancio ai nostri giovani e non darà certezza agli insegnanti, ma darà semplicemente l'illusione al Paese di avviarsi sulla strada di una riforma, che non sarà una riforma vera, ma l'ennesima presa in giro.
2015-06-24	LN	CandianiStefano	Presidente, proseguendo sulla stessa strada viene da dire: « Hic Rhodus, hic salta». Qui si verificherà la tenuta della maggioranza e, come sempre, troveremo le solite mani trasparenti ed invisibili che sostengono il Governo anche in queste circostanze perché non hanno il coraggio di affrontare i propri problemi e le circostanze indubbiamente di incapacità governativa che stanno spingendo verso questo provvedimento. Sì, Presidente, presentiamo una questione pregiudiziale in quanto riteniamo che il cosiddetto disegno di legge buona scuola - come il Presidente del Consiglio dei ministri, ad uso e consumo della propaganda è ormai abituato a fare chiamando le cose non con il loro nome ma per perifrasi e ancor più con parabole - malgrado le modifiche apportate con il maxiemendamento degli ex relatori, e forse del Governo, non è accettabile. Questo peraltro è paradossale perché sappiamo tutti come andrà a finire la discussione dal momento che tutto quello che stiamo facendo sarà ghigliottinato direttamente dalla presentazione di un maxiemendamento. Ma così vuole la prassi parlamentare e allora affrontiamo anche la questione pregiudiziale QP4. Come dicevo, il disegno di legge rimane incostituzionale in molti dei suoi aspetti più rilevanti, soprattutto riguardo all'articolo 10 in quanto esclude dalle assunzioni a tempo indeterminato gran parte degli insegnanti precari, riservandole soltanto ai vincitori del concorso 2012 e agli scritti alle graduatorie ad esaurimento stesse. Come è noto, secondo i principi costituzionali è invece dovere del legislatore garantire la buona amministrazione, l'imparzialità dei pubblici poteri, come recita opportunamente l'articolo 97 della Costituzione, e quindi assicurare, da un lato, che i pubblici ufficiali siano scelti in base alla loro competenza e al merito per assicurare l'efficacia e la qualità della loro azione; dall'altro, che siano riconosciuti i diritti di coloro che sono stati penalizzati nell'accesso al procedimento concorsuale per mere scelte governative di finanza pubblica. Ne consegue che le situazioni di potenziale espansione delle condizioni di diritto (come quelle dei candidati collocati nelle graduatorie di merito in questione), sono tutelate dal nostro ordinamento come legittime aspettative, ovvero interessi legittimi dei medesimi. Non può, dunque, ignorarsi che si è tuttora in vigenza di una graduatoria di merito posta in essere dal testo unico della scuola, il quale prevede la prevalenza delle graduatorie di merito sulle graduatorie ad esaurimento. Si rinviene altresì una palese violazione quindi dell'articolo 3 della Costituzione per il fatto che, con riferimento all'articolo 10, nell'ambito del concorso di cui al comma 17, non siano state individuate modalità atte a valorizzare pienamente il servizio prestato e le professionalità acquisite negli anni dai docenti abilitati con il tirocinio formativo attivo, nonché ad estendere il piano straordinario di assunzioni di cui al medesimo articolo anche ai docenti abilitati iscritti a pieno titolo nelle graduatorie di circolo e di istituto; aspetto evidenziato dai firmatari del presente atto e confermato con propria osservazione dalla Commissione lavoro in sede di parere. Evidenti profili di incostituzionalità, infatti, Presidente, si ravvedono secondo gli scriventi nel piano assunzioni straordinario. Si suppone che lo Stato emani leggi perseguendo specifici obiettivi nel bene e nell'interesse comune; infatti, in data 31 agosto 2013, veniva pubblicato il decreto-legge n. 101 del 2013, dal titolo «Disposizioni urgenti per il perseguimento di obiettivi di razionalizzazione nelle pubbliche amministrazioni». Ebbene, Presidente, il decreto-legge appena menzionato interveniva quindi sulle norme generali in materia di pubblico impiego dettando disposizioni ad hoc, affermando tra l'altro che (articolo 4, comma 3) l'autorizzazione all'avvio di nuove procedure concorsuali, ai sensi dell'articolo 35, comma 4, del decreto legislativo 30 marzo 2001, n. 165, e successive modificazioni, è subordinata - cito testualmente - all'assenza, nella stessa amministrazione, di idonei collocati nelle proprie graduatorie vigenti e approvate a partire dal 1° gennaio 2007. Le amministrazioni pubbliche quindi possono assumere personale solo attingendo alle nuove graduatorie di concorso. È opportuno ricordare, signor Presidente, che, ai sensi del testo unico sulla scuola e dell'articolo 35 del decreto legislativo n. 165 del 2001, le graduatorie dei concorsi per il reclutamento del personale presso le pubbliche amministrazioni rimangono vigenti per un termine di tre anni dalla data di pubblicazione. Il decreto-legge, che è stato regolarmente convertito, è perfettamente in linea con quanto già aveva espresso il Consiglio di Stato, con pronuncia in adunanza plenaria n. 14 del 28 luglio 2011, e questo riguardo non solo alla necessità di bandire un nuovo concorso, ma anche all'obbligo di dar conto del motivo per cui l'amministrazione intende far decadere una graduatoria, ivi presenti i soggetti valutati idonei, e procedere ad un nuovo concorso. «Detto dovere motivazionale - e proseguo con la citazione - è particolarmente rilevante nei casi in cui l'amministrazione ha dinanzi a sé una pluralità di opzioni, le quali possono determinare costi economici ed amministrativi diversificati e quando deve comunque considerare le posizioni giuridiche di determinati soggetti, titolari di aspettative protette dall'ordinamento» (...) e «l'amministrazione, una volta stabilito di procedere alla provvista del posto, deve sempre motivare in ordine alle modalità prescelte per il reclutamento, dando conto, in ogni caso, della esistenza di eventuali graduatorie degli idonei ancora valide ed efficaci al momento dell'indizione del nuovo concorso». «Nel motivare l'opzione preferita, l'amministrazione deve tenere nel massimo rilievo la circostanza che l'ordinamento attuale afferma un generale favore per l'utilizzazione delle graduatone degli idonei, che recede solo in presenza di speciali discipline di settore o di particolari circostanze di fatto o di ragioni di interesse pubblico prevalenti, che devono, comunque, essere puntualmente enucleate nel provvedimento di indizione del nuovo concorso». Ebbene, signor Presidente, a nostro parere appare, dunque, inspiegabile e irrazionale la decisione del Governo di escludere dal piano di assunzione tutti i soggetti iscritti nelle graduatone di merito approvate negli anni 2013 e 2014, in quanto in contrasto con l'obiettivo di razionalizzazione di cui ai provvedimenti sopra richiamati. Il legislatore può ovviamente riformare a suo piacimento un futuro reclutamento, ma non gestire il presente ignorando del tutto la legislazione vigente, tra cui il testo unico, attribuendo più del 90 per cento delle immissioni ad una graduatoria subordinata ed eliminando tout court le legittime aspettative giuridiche degli iscritti in graduatoria. Le modifiche emendative approvate in sede referente relativamente ai cosiddetti precari della scuola non eliminano tali illegittimità, che finirebbero con l'aprire una serie di contenziosi dall'esito incerto per le casse dello Stato. Ritenendo, in conclusione, il provvedimento non esaustivo dei rilievi mossi all'Italia dalla Corte di giustizia europea con sentenza del 26 novembre 2014, riteniamo che il Senato debba deliberare di non procedere all'esame del disegno di legge n. 1934 ed allegati. Noi, signor Presidente, siamo molto scettici sul fatto che il Governo abbia valutato i ricorsi che sarebbero comunque presentati e i pregiudizi che deriverebbero dall'eventuale approvazione in sede giurisdizionale. Ci troveremmo di fronte non ad una sistemazione del precariato nella scuola, ma, al contrario, al nascere di contenziosi che renderanno ancora più incerto il futuro dell'istruzione. Ed è tutto quello di cui non avremmo bisogno. Ma il Governo evidentemente - com'è stato detto - desidera ancora abusare della nostra pazienza. Ma fino a quando continuerà ad abusare della pazienza dell'intero Paese? Quousque tandem, Catilina?
2015-06-24	LN	CentinaioGianMarco	Ancora una volta il Partito Democratico ha preso in giro gli italiani. Renzi ci dice che per lui la scuola è prioritaria, eppure passano mesi prima di vedere un documento. Facciamo un po' di excursus storico. Se per lui era prioritaria, doveva essere qui il giorno dopo a parlarci di scuola. Cari colleghi del Partito Democratico, vi siete fatti sei mesi in giro per l'Italia, per le scuole italiane, per le sezioni del Partito Democratico, a convincere la gente che questa riforma sulla buona scuola sia davvero buona. Il problema è che in sei mesi non siete riusciti a convincere nessuno, se non forse qualche militante storico che si convince più per onore di tessera che di contenuti. In questi sei mesi non avete permesso a nessun insegnante e a nessuno studente di metterci il becco. Voi arrivavate, spiegavate, dicevate quello che era il compitino, gli insegnanti stavano lì e vi ascoltavano, gli studenti dovevano ascoltare in rigoroso silenzio e poi andavate a casa. Il provvedimento arrivava alla Camera, dove c'è un lungo excursus, e poi al Senato, dove succede quello che sapete. Ci troviamo il nostro Presidente del Consiglio che fa il fenomeno alla lavagna, cercando di spiegare agli italiani quanto sia buona la scuola; però, purtroppo, a quel punto la situazione era degenerata e tutti avevano capito che questa buona scuola proprio buona non lo diventerà. E quindi, dal Renzi che cerca di essere benevolo nei confronti del popolo che secondo lui dovrebbe essere bue, arriviamo al Renzi minaccioso, quello cattivo; dal Renzi 2 passiamo al Renzi 1. Allora, visto e considerato che quei cattivoni dei senatori - secondo lui, ma la realtà era totalmente diversa - non vogliono fare quello che dico io, comincio a minacciarli: se non votate la buona scuola ci sarà il blocco delle assunzioni. Ricordatevelo insegnanti: per colpa dei senatori non verrete assunti; i cattivi senatori, i cattivoni della sinistra PD e soprattutto della minoranza. La colpa è dei senatori, che fanno troppi emendamenti, perché purtroppo siamo in democrazia e, di conseguenza, ci sono troppi emendamenti: dovete tagliare gli emendamenti (senza dirci quanti emendamenti avremmo dovuto presentare). A quel punto, abbiamo detto al signor Renzi: scusi, ci dica quanti emendamenti dobbiamo presentare, cosa dobbiamo scrivere e magari anche come votarli, caro signor Presidente del Consiglio re.
2015-06-24	LN	CentinaioGianMarco	Io dico onestamente ai colleghi che in un anno, in quest'Aula, ci siamo trovati con la riforma costituzionale, con la riforma elettorale e, adesso, con la riforma della scuola. Questa finta riforma della scuola mi fa incavolare un po' di più rispetto alle altre; eppure le altre mi avevano fatto incavolare tanto. Se sulla riforma costituzionale e sulla riforma elettorale andiamo praticamente a limitare agli italiani il diritto di voto, vabbè, ok, chi se ne frega, agli italiani va bene così, agli italiani va bene Renzi e beccatevi Renzi. Ma sulla riforma della scuola noi andiamo a toccare il lavoro, il lavoro delle persone, il futuro delle persone, il futuro di persone che credevano in voi. Sottolineo «credevano», per fortuna, perché finalmente qualcuno sta aprendo gli occhi, qualcuno dei milioni di persone che credevano in questo Presidente del Consiglio e che credevano in questo progetto. Noi andiamo a limitare e a rovinare, anzi, voi andrete a rovinare la vita delle persone. Però, contenti voi, contenti tutti! Signor Presidente, io avrei voluto anche parlare di contenuti. Avevamo queste ore, queste decine di ore in Commissione per parlare di contenuti. Mi sarebbe piaciuto parlare degli emendamenti che avevamo presentato: i 130 emendamenti di merito, che avevamo condiviso con tutti coloro che si erano avvicinati al Gruppo della Lega e ci avevano chiesto di ascoltarli. Noi li abbiamo ascoltati ed abbiamo portato avanti le loro proposte. Erano emendamenti con cui chiedevamo tantissime cose. Me ne sono segnate una valanga: ad esempio l'insegnamento delle lingue e le attività di volontariato. Volevamo parlare anche del mantenimento delle tradizioni e delle festività cattoliche, volevamo parlare delle tasse agli studenti stranieri, perché non è giusto che le paghino solo gli italiani, visto che gli stranieri praticamente vengono, beneficiano di tutto e alla fine neanche ci vanno a scuola! Volevamo parlare dell'introduzione dei nuovi giochi della gioventù, visto e considerato che la collega Idem parla di sport: anche noi eravamo interessati allo sport. Volevamo parlare della valorizzazione e dello studio delle realtà locali, dell'insegnamento della geografia, perché è impensabile che ci siano persone - come sappiamo benissimo - che non sanno quasi che Roma è la capitale d'Italia.
2015-06-24	LN	CentinaioGianMarco	Le riforme servono, o dovrebbero servire, non solo a chi la scuola la vive perché ci lavora - e tanto di cappello ai professori che in questo periodo storico stanno facendo un grandissimo lavoro - ma anche a chi la scuola la vive, come gli studenti, i genitori, che vorrebbero sapere di che morte devono morire i propri figli nel momento in cui vanno a scuola.
2015-06-24	LN	CentinaioGianMarco	Poi, visto e considerato che a quel punto eravamo al delirio più totale, il Presidente del Consiglio si è lanciato in: benissimo, blocchiamo tutto e facciamo una maxiriunione con tutti gli attori della scuola. E vai, ritorneremo ad ascoltarli! Senza rendersi conto che aveva fatto finta di ascoltarli per sei mesi e senza rendersi conto che nelle Commissioni di Camera e Senato - come ha detto giustamente il presidente Marcucci - avevamo praticamente ascoltato tutti e tutti ci avevano detto che questa buona scuola, che voi vi ostinate a dire che è buona, proprio buona non è. Si arriva quindi alla farsa di questi giorni e a tutto quello che abbiamo visto.
2015-06-24	LN	CentinaioGianMarco	Riteniamo che questa non sia una riforma vera e propria, ma un ricatto al settore scuola. Il Presidente del Consiglio, un innovatore, proprio in quest'Aula era venuto a raccontarci l'ennesima balla dicendoci che nel suo programma la scuola era prioritaria. Quindi tanti di noi, soprattutto in questo momento in 7ᵃ Commissione, ma anche tanti cittadini italiani che lo avevano ascoltato, ci avevano creduto, purtroppo, come sempre accade.
2015-06-24	LN	CentinaioGianMarco	Signor Presidente, mi rivolgo a lei come è prassi. Io dico molto onestamente che avrei ascoltato il presidente Marcucci per un'altra ora. Anzitutto perché, vista la correttezza che egli ha avuto in Commissione nei nostri confronti, almeno dal punto di vista della Lega, quello poteva essere l'unico momento per il presidente Marcucci - a meno che non si sia iscritto a parlare in discussione generale - per poter dire quello che è successo in Commissione. Ma l'avrei ascoltato anche per un altro motivo: perché l'intervento del Presidente Marcucci, che, la prego, Presidente, se non viene messo agli atti io sono disponibile a leggere per intero - caro collega, non sto scherzando - è l'esempio lampante di quanto il Partito Democratico e questa maggioranza siano ormai come un pugile suonato per quanto riguarda la questione della scuola. Quando penso al tema della scuola e a questo provvedimento, penso a due facce, quella di Renzi e del ministro Giannini il giorno che l'hanno presentato. Il ministro Giannini era incavolata come un bufalo, mentre Renzi sembrava la persona più felice del mondo. Ora, nel momento in cui il Ministro, che è un Ministro competente, aveva quella faccia, vuol dire che qualcosa non andava; nel momento in cui il Partito Democratico ha cominciato a girare per le scuole d'Italia, a cercare quasi di imporre ai «suoi» insegnanti questo provvedimento, e più girava per le scuole più gli insegnanti si incavolavano, vuol dire che qualcosa non andava; nel momento in cui questo provvedimento è arrivato nell'Aula della Camera, e con esso sono arrivati una valanga di emendamenti (non ostruzionistici ma dovuti al fatto che c'erano decine e decine di insegnanti che ci riempivano la casella di posta elettronica) vuol dire che qualcosa non andava. Nel momento in cui al Senato - non so se volutamente - per una giornata hanno bloccato i server quando usciva la parola «scuola», vuol dire che qualcosa non andava; nel momento in cui in Commissione vi siete comportati in questo modo, nel modo peggiore, come ho detto anche questa mattina (da un lato qualcuno cercava di costruire, dall'altro qualcun altro fuori cercava di distruggere) vuol dire che qualcosa non andava. Nel momento in cui il Partito Democratico e la maggioranza presentano più emendamenti di tutta l'opposizione vuol dire che qualcosa non va. Nel momento in cui si arriva alla fiducia perché sapete benissimo che, se non fosse posta la fiducia, su molti emendamenti sareste andati sotto, vuol dire che qualcosa non va. Nel momento in cui il presidente Renzi ci obbliga a tenere bloccato il provvedimento alle assunzioni, mentendo agli italiani dicendo che le assunzioni verranno fatte solamente se verrà approvata questa riforma farlocca vuol dire che qualcosa non va. E la preoccupazione che ha il Presidente del Consiglio dimostra che siamo dalla parte del giusto; dimostra che chi è fuori e si sta lamentando e ci sta scrivendo, tutti quegli insegnanti che, come ho detto prima, espongono cartelli con su scritto «mai più Partito Democratico», vuol dire che noi siamo dalla parte del giusto e che qualcosa per voi non va più.
2015-06-24	LN	CentinaioGianMarco	Signor Presidente, potrei perseguire per ore, ma vedo che purtroppo il tempo è tiranno. Prima di terminare, signor Presidente, vorrei dire che la buona scuola è tutto tranne che buona. Continuo a ribadirlo e lo faremo fino a domani, quando la Lega, in quest'Aula, vi dirà definitivamente no.
2015-06-24	LN	CentinaioGianMarco	Signor Presidente, quando si parla di riforme, si parla di contenuti; quando si fa una riforma, si va al contenuto della materia. Le riforme parlano di contenuti della scuola; se non c'è un contenuto, non è una riforma. Le riforme parlano di programmi; si vanno a guardare i vari programmi che gli studenti dovranno studiare. Purtroppo, in questa finta riforma non si vanno a guardare i programmi.
2015-06-24	LN	CentinaioGianMarco	Signor Presidente, visto che tante cose sono state già dette durante il dibattito precedente, non vorrei ripetermi, soprattutto in un'Aula vuota in cui i colleghi del Partito Democratico pensano a fare altro. Tranne alcuni - bisogna ammetterlo - che sono presenti e interessati, la maggior parte dei colleghi del Partito Democratico penso che abbiano molto di meglio da fare che parlare di scuola, alle ore 21,30 di questa sera.
2015-06-24	LN	ConsiglioNunziante	Ha fatto buona scuola anche sulla questione della Grecia. Germania e Francia hanno, cadauno, 50 miliardi da ricevere da quel Paese; l'Italia però ne ha 40, ma loro siedono al tavolo per trovare le soluzioni, mentre lei da questo tavolo è tenuto volutamente lontano. Renzi, bocciato.
2015-06-24	LN	ConsiglioNunziante	Ha fatto scuola anche la riforma del catasto: un pasticcio enorme. Un praticante geometra alle prime armi avrebbe fatto sicuramente meglio, proprio perché, come dicevo, sarebbe stato qualcuno che conosceva la materia. Quindi, signor Renzi, anche qui è bocciato.
2015-06-24	LN	ConsiglioNunziante	Poi ha fatto scuola su come fare la campagna elettorale con i soldi dei cittadini. Con 80 euro prima delle europee ha ottenuto circa il 42 per cento dei voti. Campagna elettorale delle regionali senza distribuzione di soldi? Parecchi milioni di voti persi. Anche qui, Renzi bocciato.
2015-06-24	LN	ConsiglioNunziante	Qualcuno sosteneva che, parlando di cave e miniere, chi più di un minatore potesse farlo: capacità, ambizione, conoscenza della materia, abnegazione al lavoro. Lei, signor Presidente del Consiglio, anche qui ha fatto scuola, direi una buona scuola: a chi poteva affidare la consulenza sulla riforma delle carceri se non a qualcuno che le conoscesse molto bene? E in questo caso il buon Sofri ha dimostrato più buon senso del ministro Orlando rifiutando l'incarico. Anche qui, signor Primo Ministro, lei è bocciato.
2015-06-24	LN	ConsiglioNunziante	Signora Presidente, l'avete chiamata buona scuola, ma alla fine parleremo solo ed esclusivamente di quelle 39 pagine consegnate in Commissione cultura in fretta e furia. Parleremo del maxiemendamento del Governo perché la mediazione è fallita, questo avete detto. Forse è fallita perché il numero degli emendamenti era elevato o probabilmente perché tanti e tanto buoni erano i consigli che vi sono stati dati e troppe le cose che in questa legge non andavano e non vanno bene neanche dopo l'ultimo testo che avete presentato.
2015-06-24	LN	TosatoPaolo	Signor Presidente, il Premier, con il suo solito e pessimo senso dell'umorismo, ha definito questo provvedimento la riforma della buona scuola, ed è talmente buona che è considerata una pessima riforma da parte di tutti: da parte degli insegnanti, dei dipendenti amministrativi, dei collaboratori scolastici, degli studenti, di tutte le sigle sindacali, da parte dell'opposizione e perfino da parte di molti senatori e deputati del Partito Democratico, elettori compresi, che ormai vi stanno abbandonando e non credono più in voi. Scioperi, proteste di piazza, contestazioni continue rivolte al ministro Giannini e al premier Renzi non sono serviti a nulla. Abbiamo solo assistito alle solite prese in giro del Premier. Renzi ha infatti affermato: «Mi confronterò con tutti. Convocherò gli Stati generali della scuola il 1° luglio.». Tante chiacchiere, come al solito, per terminare con l'ennesima fiducia su un testo fantasma che dovrebbe riformare la scuola.
2015-06-24	LN	TosatoPaolo	Stabilizzazione di 45.000 docenti assunti per turnover o per posti vacanti: una scelta praticamente obbligata. Sui restanti 55.000 c'è assoluta incertezza e vaghezza su tempi e modi della stabilizzazione. Poi, per i restanti precari, quelli cosiddetti di seconda fascia, un'unica certezza: da settembre saranno tutti a casa, senza alcuna prospettiva di lavoro. È stato concesso loro solo un concorso a dicembre, contestato e assolutamente inadeguato. Poi, che altro? Cancellazione dell'autonomia dell'insegnamento, in contrasto con l'articolo 33 della Costituzione, che era uno dei capisaldi della sinistra; lo è sempre stato, ma in questa riforma viene negato e cancellato. Ancora. Chiamata diretta dei professori da parte dei dirigenti scolastici con criteri che rischiano di diventare assolutamente fuori controllo, soggettivi e discrezionali, e poi, dopo tre anni, l'insegnante potrà essere rispedito al mittente come un pacco. Valorizzazione di merito degli insegnanti da parte dei dirigenti scolastici con l'ausilio di un comitato di valutazione. Ma quale confusione, quali conflitti si creeranno nelle scuole con questo metodo? Avete scontentato tutti, creando una terribile lotteria per l'assunzione dei precari, penalizzando insegnanti e professori che lavorano da anni nelle scuole e che verranno esclusi dalle assunzioni solo perché sono nelle liste e nelle graduatorie sbagliate; sbagliate per Renzi e per il suo Governo. Gli interventi per l'edilizia scolastica rischiano di essere promesse vuote e illusorie: quelle di un Premier parolaio e inconcludente. Per finire, diciamo no alle deleghe in bianco al Governo presenti in questo provvedimento: dal reclutamento per concorso dei docenti, alla riforma della scuola e dell'infanzia, alla possibilità che il Governo introduca le proposte dell'Organizzazione mondiale della sanità sull'educazione sessuale ai bambini, da zero a quattro anni, che sono assolutamente raccapriccianti. Noi non diamo fiducia a questo Governo, non l'abbiamo mai fatto e, giorno dopo giorno, mese dopo mese, anche gli italiani la stanno perdendo, e stanno perdendo soprattutto la pazienza nei confronti di un Premier che racconta frottole, non ha rispetto di nessuno, che ormai è lontano dalla realtà drammatica del nostro Paese, e che ha un solo obiettivo: appagare il suo narcisismo e la sua ambizione. La Lega Nord dice no a Renzi, no a questo Governo, no a questa pessima riforma della scuola.
2015-06-24	M5S	FucksiaSerenella	Dal 1999 al 2015 vi sono state otto riforme della scuola: una ogni due anni. Tutte hanno tagliato, nessuna ha migliorato la conoscenza degli studenti, le condizioni degli insegnanti, il rapporto tra società e scuola. La scuola pubblica è nata nel periodo dell'Illuminismo con le migliori intenzioni e nel corso della strada siamo passati dalla riforma Gentile, classica e rigorosa, ma almeno disciplinata, anche se classista, a quella delle rivoluzioni degli anni Sessanta e Settanta, dello strutturalismo pedagogico, alle conquiste ideologiche degli anni Settanta. Poi, dopo il 1990, il declino. Io pensavo che i livelli minimi li avessimo raggiunti con la riforma Gelmini e il riduzionismo in tutti gli effetti: nelle pratiche educative, nei contenuti, nei metodi, negli strumenti.
2015-06-24	M5S	FucksiaSerenella	E, quando parliamo dei 200 milioni per il merito, mi viene da ridere, perché, considerando i 700.000 insegnanti totali, il tutto si ridimensiona e va a finire che sono 8 euro al mese, una ricarica telefonica per mandare un tweet, magari neanche troppo simpatico a chi se lo merita. Tutto viene affrontato male e non si pensa ad una riforma strutturale, che sarebbe un'esigenza importante in questo mondo globalizzato, che va così veloce. Invece di dare competenze, abilità, criticità e metodi per sapere, cosa si insegna? PRESIDENTE. Grazie, senatrice Fucksia. FUCKSIA (M5S). Non ho finito. PRESIDENTE. Ma ha superato di due minuti il tempo a lei assegnato. Prego, concluda. FUCKSIA (M5S). Allora permettetemi soltanto di leggere queste parole, che non sono mie: «Facciamo l'ipotesi, così astrattamente, che ci sia un partito al potere, un partito dominante, il quale però formalmente vuole rispettare la Costituzione, non la vuole violare in sostanza. Non vuol fare la marcia su Roma e trasformare l'aula in alloggiamento per i manipoli; ma vuol istituire, senza parere, una larvata dittatura. Allora, che cosa fare per impadronirsi delle scuole e per trasformare le scuole di Stato in scuole di partito? Si accorge che le scuole di Stato hanno il difetto di essere imparziali. C'è una certa resistenza; in quelle scuole c'è sempre, perfino sotto il fascismo c'è stata. Allora, il partito dominante segue un'altra strada (...). Comincia a trascurare le scuole pubbliche, a screditarle, ad impoverirle. Lascia che si anemizzino e comincia a favorire le scuole private. Non tutte le scuole private. Le scuole del suo partito, di quel partito. Ed allora tutte le cure cominciano ad andare a queste scuole private». PRESIDENTE. Deve concludere, senatrice. FUCKSIA (M5S). «Cure di denaro e di privilegi. (...) Così la scuola privata diventa una scuola privilegiata». Queste parole sono attualissime ma sono, in realtà, del 1950 e le pronunciò Piero Calamandrei, che si esprimeva così dinanzi al III Congresso... (
2015-06-24	M5S	FucksiaSerenella	Ma lo scempio peggiore, l'azione più violenta di questo provvedimento è data dal profilo di incostituzionalità di fatto perché, bypassando la legittimità dei concorsi e delle graduatorie regionali e provinciali, si delega l'assunzione alla discrezionalità di un preside che è un dirigente, non un padrone. Manca di fatto la terzietà. Sono state fatte polemiche a proposito dell'articolo 138, l'articolo lucchetto a salvaguardia della Carta costituzionale. Ebbene adesso, secondo me, questo provvedimento grida vendetta, perché l'articolo 97, secondo cui si accede alla pubblica amministrazione per concorso, ha una rilevanza per certi versi ancora maggiore. La terzietà della scuola garantisce la democrazia, la civiltà, la giustizia, l'obiettività. Questo è un regime misto che non soddisfa nessuno. Ma non avete avuto il coraggio di andare fino in fondo: a questo punto, date anche potere di spesa ai presidi e poi licenziateli in caso di fallimento. A questo non ci potreste arrivare: sarebbe assurdo, per carità, ma non avreste neanche il coraggio di farlo.
2015-06-24	M5S	FucksiaSerenella	Ora siamo arrivati addirittura a una non riforma, perché questa, signori miei, non è una riforma: questo è un dettato economico suggerito da TreeLLLe e Confindustria. Personalmente, non ho nulla contro Confindustria, anzi massima stima, ma che si occupi di aziende; la scuola non è un'azienda. La scuola è l'istituzione che, come diceva prima il senatore Tocci, garantisce quella giustizia sociale e anche quell'evoluzione sociale che dà a tutti le stesse opportunità. Ma noi non chiediamo più ai ragazzi di pensare; pensare sembra quasi superfluo e non siamo più interessati a formare dei cittadini, ma dei consumatori scadenti, gente che deve seguire, obbedire, adattarsi in fretta e non rompere troppo le scatole.
2015-06-24	M5S	FucksiaSerenella	Si è perso lo spirito della Costituzione, quello dell'articolo 34: la scuola è aperta a tutti e il merito deve essere un criterio per raggiungere i più alti gradi dei livelli di studio per tutti. Attraverso la scuola si dava peso a chi non ne aveva. La scuola faceva uguaglianza: non aboliva la miseria, però tra le sue mura - è stato detto - permetteva il pari, il dispari cominciava fuori. Invece ora il dispari arriva dentro.
2015-06-24	M5S	LucidiStefano	Il nuovo millennio si è aperto con l'era Berlinguer: riforma degli esami di Stato, riduzione di un anno del percorso scolastico, possibilità per uno studente di non proseguire il proprio corso studi purché fosse in possesso di una licenza media. Poi arriva la Moratti, che abolisce l'esame di licenza elementare e punta tutto sulle famose tre i: inglese, informatica e impresa. All'epoca si gridava: la scuola si trasforma in struttura per privilegiati, lasciando la massa in pasto alle scuole private.
2015-06-24	M5S	LucidiStefano	Il primo punto discriminante tra scuola pubblica e privata è la provenienza dei capitali e il modo secondo il quale questa scuola si sostiene. Ma il secondo, immediato, punto discriminante è che cosa insegniamo ai nostri figli e a quali logiche dovrà sottostare la scuola del futuro; una scuola che diventa un piccolo centro di potere, magari per riciclati del mondo politico, per ex senatori o ex consiglieri provinciali che possono gestire budget cospicui e interagire con i privati. Il valore vero dell'avere una scuola pubblica è poter garantire a tutti il livello di istruzione che l'etica civile del Paese decide di dare a se stesso. Ecco perché quella che volete voi non è una buona scuola, ma piuttosto una scuola buona: buona per continuare a fare i vostri interessi, anziché quelli dei cittadini e degli studenti italiani!
2015-06-24	M5S	LucidiStefano	La scuola rappresenta uno dei pilastri su cui far poggiare la propria visione del futuro e di una società. Il punto vero è capire se il pilastro, e quindi la costruzione finale, sta o meno in piedi. Secondo me e secondo il Movimento 5 Stelle, questo progetto, che è parte di un disegno più ampio, non sta in piedi.
2015-06-24	M5S	LucidiStefano	La storia ci insegna che, durante i colpi di Stato in Sudamerica, uno dei primi punti strategici che viene occupato è la televisione e, quindi, il controllo dell'informazione. Analogamente, ogni Governo italiano nella nostra Repubblica, nel corso di ogni legislatura e anche più volte nella stessa, ha messo mano o ha cercato di mettere mano al tema della scuola.
2015-06-24	M5S	LucidiStefano	Questo determina il fatto che, all'interno del dibattito scuola, non esiste più neanche il confronto tra generazioni, arrivando a dire che non si può affermare che la scuola dei padri sia la stessa scuola dei figli. Addirittura, il problema è che la scuola dei fratelli maggiori non è la stessa scuola dei fratelli minori, tanto rapido è il cambiamento.
2015-06-24	M5S	LucidiStefano	Su questa riforma sono state già spese molte parole. Io vorrei solo aggiungere alcune considerazioni. Il futuro del nostro Paese passa attraverso la scuola, partendo dagli asili nido e arrivando fino alle università. Un progetto serio e concreto di riforma non può non avere una visione che sia svincolata dalle logiche politiche del momento e, quindi, deve necessariamente andare oltre la prospettiva di una campagna elettorale.
2015-06-24	M5S	LucidiStefano	Tre anni dopo arriva il Governo Prodi e il ministro dell'istruzione è Giuseppe Fioroni, che rimette mano ancora al sistema scolastico. Egli realizza la modifica dell'obbligo di istruzione, elevato a dieci anni. Riforma la maturità, con commissioni esterne. Ma nel 2008 arriva la Gelmini. La sua visione della scuola prevede un taglio alla spesa con la riduzione del numero degli insegnanti, la modifica del metodo di valutazione e la reintroduzione del maestro unico nella scuola elementare.
2015-06-24	M5S	LucidiStefano	Un effetto singolare di questo susseguirsi di riforme della scuola è che, nel corso degli anni, si siano alzati i cori di protesta via via di studenti, poi di professori, poi di personale tecnico ed amministrativo e di genitori, ma questa volta avete superato e battuto ogni precedente: contro questa riforma si sono sollevati praticamente tutti: studenti, professori, genitori e addirittura si è indignata anche parte del PD, con i suoi 300 emendamenti. E allora, se si indigna anche parte del PD, il fatto è davvero serio.
2015-06-24	M5S	MartelliCarlo	Un simile criterio porterà verso il basso la qualità dell'insegnamento, perché il professore non avrà voglia di diventare cattivo. Questo è già stato sperimentato con l'università. Io ho insegnato in entrambe, quindi so benissimo di cosa parlo. La valutazione dell'università è diventata la seguente: l'università vale tanto in base a quanti studenti in corso fa laureare. Bene, i miei docenti di riferimento mi dicevano di non bocciare le persone, perché dovevano chiudere in tempo; se non finivano l'università in tempo, questa perdeva dei fondi perché perdeva dei punti. Voi volete portare nelle scuole superiori questo stesso criterio. Questo non vuol dire che noi siamo contrari al fatto che gli insegnanti siano valutati, ma il vostro non è un buon criterio di valutazione. È come far valutare il cameriere di un ristorante agli altri suoi colleghi camerieri: non ne potranno mai dire male, perché al prossimo giro lui potrebbe dire male di loro. Questo è quello che potrebbe succedere. Un altro aspetto su cui mi soffermo è cosa pensate degli studenti. Quello che voi pensate degli studenti si riassume così: il piano dell'offerta formativa di una scuola dovrà tenere conto del contesto sociale, culturale ed economico del territorio. Voi capite che non c'è un'omogeneità di contesto sociale, economico e industriale del territorio tra, ad esempio, una zona disagiata della Campania e della Sicilia e il ricco Trentino-Alto Adige. La scuola rifletterà una realtà diversa: questo voi volete realizzare. Il preside, il dirigente scolastico, sarà il plenipotenziario che prenderà i contatti - così è scritto - con le realtà del territorio. In una zona dove, ad esempio, c'è l'altoforno e c'è l'acciaieria - come già sta avvenendo - lui prenderà contatto con il proprietario dell'acciaieria e quindi questa diventerà bellissima. In una zona dove c'è l'inceneritore, come ad esempio a Brescia, l'inceneritore diventerà bellissimo. Sta già succedendo: va già in giro nelle scuole a dire quanto è bello l'inceneritore, con il beneplacito dei dirigenti scolastici. Invece in un posto dove c'è una cosa idilliaca, come le piste da sci nel Trentino-Alto Adige, verrà insegnata tutta un'altra realtà, perché la realtà sociale e culturale è diversa. Un genitore che vorrà accedere ad una scuola di qualità, nella quale il contesto degradato del territorio non condizioni il proprio figlio, dovrà allora portarlo in una città e in una Regione dove le condizioni siano migliori; e questo alla faccia della scuola uguale per tutti. Questo è ciò che state proponendo per le persone. Per quanto riguarda le assunzioni, anche qua avete fatto un polpettone di numeri per nascondere la verità. Le assunzioni sono intorno alle 100.000, di cui 42.000 sono per il ricambio di personale; questo però non andate in giro a dirlo. Quindi, in realtà, 100.000 meno 42.000 risulta che fa 58.000. PRESIDENTE. Dovrebbe concludere, senatore Martelli. MARTELLI (M5S). Questi 58.000, ultima tabella dell'emendamento presentato dai relatori, rappresentano l'organico dell'autonomia. Ancora non è chiaro, quindi, qual è l'autonomia, cioè la chiamata del preside. E gli altri? Gli altri chi sarebbero e quanti sono? Non avanza praticamente nessuno: avanzano 3.500 persone. Quindi le vere assunzioni forse si riducono a 3.500. Questa è la riforma che voi avete in mente: un professore squalificato e degli studenti che dovranno essere portati di volta in volta nel posto ritenuto migliore. Se questa è la riforma che avete in mente, si tratta di una riforma che riporta al Medioevo: chi era ricco aveva una scuola di qualità, mentre chi era povero si attaccava. Complimenti!
2015-06-24	M5S	MontevecchiMichela	Colleghi, i nostri docenti sono i meno pagati in Europa. Eppure, portano avanti con grande dignità la loro funzione sociale. E vorremmo anche insegnanti equipaggiati e vorremmo che i migliori lavorassero non nelle scuole di élite, ma in quelle di frontiera, dove c'è più bisogno di recuperare la gioventù e di intercettare la creatività e i talenti, che faranno della nostra classe adulta una classe di eccellenza. Concludendo, vorremmo una scuola innovativa e non ci arrendiamo, non ci rassegniamo a questa riforma della scuola. Sappiamo che la scuola saprà trovare le energie e le risorse per continuare a lottare e a ribellarsi perché - come sta scritto nel Talmud - «il mondo può essere salvato solo dal soffio della scuola». E noi tutti siamo convinti che la scuola manderà quel soffio su se stessa e ci libererà da questa riforma oscena.
2015-06-24	M5S	MontevecchiMichela	E nella riforma della scuola, nella good school di Renzi - inizio a parlare anch'io in inglese e magari il Premier finalmente mi ascolta - tutta questa roba non c'è. Nella good school di Renzi il pensiero monocratico si insinua all'interno delle scuole. C'è un dirigente scolastico che definisce il piano dell'offerta formativa e, quindi, che cosa sarà insegnato all'interno delle attività extracurriculari, e a cosa si darà più peso o meno peso all'interno di quelle previste dai programmi ministeriali. Questo non va bene in un mondo che ci impone le sfide che ci impone. Noi vorremmo una scuola innovativa dove, al suo interno, le classi non sono dei pollai; classi con un numero adeguato di alunni, che permetta agli insegnanti di svolgere la loro funzione sociale, ovvero quella di seguire i ragazzi, di dedicarsi a loro per farli evolvere, per intercettare i loro talenti, per aiutarli a sviluppare le loro inclinazioni, e non un insegnante che diventa il custode di un pollaio. Noi vorremmo una scuola innovativa in cui i bambini con disabilità abbiano un insegnante di sostegno adeguatamente formato; una scuola dove le classi per i bambini con disabilità si trasformino non in parcheggi, ma in luoghi in cui intercettare e sviluppare le loro potenzialità
2015-06-24	M5S	MontevecchiMichela	Ieri le avevo fatto una richiesta; perché per una volta in questa legislatura si parla di scuola, un argomento che interessa tutti, perché si parla del luogo dove si creano e crescono gli adulti del futuro, quelli che, quando noi saremo ancora più vecchietti di adesso, decideranno le sorti di questo Paese (quindi, nessuno è fuori dalla causa della scuola, tutti siamo chiamati a interessarci e occuparci di quello che sta accadendo con questo provvedimento): le avevo chiesto di essere arbitro super partes. Lei, come al solito, con il suo sorriso serafico, mi ha congedata e ha continuato a viaggiare come un Frecciarossa sui binari, non dell'arbitrato imparziale, ma dell'arbitro che con un assist tira la palla in porta per la maggioranza. Questo non è il comportamento che dovrebbe avere una delle più alte carico dello Stato, quale è il Presidente del Senato.
2015-06-24	M5S	MontevecchiMichela	In uno Stato civile e democratico questi bisogni essenziali dovrebbero essere garantiti a tutti nelle scuole e si dovrebbe garantire che siano svolti con decoro e dignità, perché questa è una scuola civile, in un Paese civile.
2015-06-24	M5S	MontevecchiMichela	La scuola innovativa è quella dove agli alunni si insegna a collaborare; si insegna il principio che nessuno deve rimanere indietro. E il fatto che nessuno rimanga indietro non preclude che i talenti siano valorizzati. Si insegna a tutti che la propria evoluzione personale e il proprio sviluppo possono andare di pari passo con lo sviluppo e l'evoluzione degli altri, in un contesto di armonia e non di sterile concorrenza del mercato.
2015-06-24	M5S	MontevecchiMichela	Quella che vogliamo noi è una scuola che esce dalla scuola, che esce da quei muri, che dà la possibilità agli studenti di sperimentare il mondo, ma non di sperimentarlo in una sterile alternanza scuola-lavoro che li vorrebbe schiavi delle logiche del mercato, secondo cui chi nasce in un territorio dove si fanno le calzature diventa un bravo manovale dentro ai calzaturifici. Noi non vogliamo questo. È roba da Medioevo, e non da scuola innovativa.
2015-06-24	M5S	MontevecchiMichela	Signor Presidente, «La scuola è il nostro passaporto per il futuro, poiché il domani appartiene a coloro che oggi si preparano ad affrontarlo»: questa è una celebre frase di Malcom X. Allora, siccome oggi si parla di coloro che saranno il nostro futuro e del luogo in cui dovrebbero essere formati, vi voglio raccontare la nostra visione di scuola innovativa, quella visione che in questo disegno di legge - mi dispiace - non c'è.
2015-06-24	M5S	MontevecchiMichela	Una vera scuola innovativa per noi sarebbe una scuola sicura dal punto di vista dell'edilizia; una scuola sana, dove gli studenti non sono costretti, come nella scuola «Leonardo da Vinci» di Firenze, a non correre o a non giocare per non sollevare fibre di amianto, pericolosissime, dannosissime, nocive per la loro salute. Questa è una scuola innovativa. Una scuola innovativa è una scuola che ha spazi adatti a nuovi modi di fare scuola, a nuovi modelli educativi, dove gli studenti non sono relegati dietro a banchi, per ore e ore, a castrare la loro creatività, la loro pulsione.
2015-06-24	M5S	MontevecchiMichela	Vorremmo una scuola innovativa in cui gli insegnanti non siano turlupinati con un bonus di 500 euro annui: tutti sanno benissimo che 500 euro annui non sono nulla per formarsi veramente. Vorremo una scuola innovativa che sblocchi gli scatti stipendiali e paghi i docenti in linea con i colleghi europei, visto che questa riforma guarda all'Europa.
2015-06-24	M5S	MorraNicola	Colleghi, era il 5 marzo 2014 quando il nostro attuale Presidente del Consiglio visitava la scuola elementare «Raiti» di Siracusa. Iniziò quella che promise sarebbe stata un'abitudine, per poi stopparsi subito, a causa delle polemiche che insorsero per il famoso coro che gli venne prospettato e che accettò molto volentieri, ma che ricordò a tanti epoche ben poco felici della nostra storia novecentesca. Ora, il confronto con il mondo della scuola, tema auspicabilissimo, non può prescindere dal rispetto dei nostri valori costituzionali che, anche ad avviso del Movimento 5 Stelle, vengono violati da questa presunta riforma della cosiddetta buona scuola, che tutto fa, tranne che migliorare il clima di positività all'interno del quale solo e soltanto si può cooperare per lavorare al fine di rendere i futuri cittadini - ma, prima ancora, le future persone - capaci di affrontare le sfide della realtà in maniera netta, pulita ed onesta. A nostro avviso, sono gli articoli 33, 34, 76 e 3 della Costituzione quelli che vengono oltraggiati e vilipesi da questa sciagurata riforma, imposta al Parlamento con un iter che definire memore delle descrizioni di Ulisse fatte da Omero è usare un eufemismo. Questa riforma, troppe volte annunciata, è stata alla fine presentata finanche oggi dai giornali come qualcosa che garantirà 100.000 assunzioni. Ebbene, si tratterà di 100.000 assunzioni di servi che dovranno, in qualche modo, omaggiare i dirigenti scolastici dotati di poteri abnormi, cosa che la nostra Costituzione non consente perché la nostra Carta fondamentale vuole organizzare la società secondo principi retti e netti di trasparenza, democrazia e uguaglianza sostanziale dei cittadini. I docenti debbono avere assicurata la libertà d'insegnamento, esattamente come prevede l'articolo 33 della Costituzione. Il bonus fiscale incide sulla raccolta della fiscalità generale e, pertanto, lede un principio per cui senza oneri per lo Stato - lo sappiamo tutti - tutti possono offrire istruzione in maniera anche concorrenziale con lo Stato ma senza che questo comporti un aggravio di spesa per il contribuente e per il cittadino. Voglio ancora dire che questa riforma, colleghi che un tempo vi richiamavate alla giustizia sostanziale, essendo figlia di una logica che induce economie di scala, polarizzerà verso scuole capaci di assorbire finanziamenti e docenti ritenuti migliori le risorse più vive e più fresche per poter forse offrire una didattica - voglio anche crederlo - di maggior qualità. C'è però chi non avrà la possibilità di mandare i propri figli presso una scuola di città - mi rivolgo ai tanti parlamentari che provengono da territori di montagna - o del centro della città. Nelle città, infatti, ci sono i centri raffinati, snob, tutelati, ma anche le periferie degradate, dimenticate e oggetto di incursione elettorale solo in prossimità del voto da parte dei politici. Per noi la scuola deve essere innanzitutto una dimensione in cui lo Stato fa avvertire la sua presenza e questa riforma della buona scuola allontana le scuole perequative in questi Comuni e in questi centri.
2015-06-24	M5S	MorraNicola	Da noi non ci sono le imprese. Le imprese si sono quasi tutte volatilizzate. Quasi tutti i miei ex studenti sono soprattutto, quando erano meritevoli e amavano studiare, a lavorare all'estero, a causa di un mercato del lavoro straordinariamente rigido che premia l'adulazione, il servilismo e non il merito o la competenza. Ora, piuttosto che incentivare dei percorsi di perequazione, di affiancamento, di completamento, voi state ulteriormente rafforzando chi in qualche misura è già di suo sufficiente, per non dire soddisfacente, e di conseguenza state penalizzando chi è più debole. Lo stesso discorso mi sono sentito fare da rettori di atenei che, in funzione di sciagurate decisioni del mondo politico, si sono visti collassare degli interventi che dovevano perequare. Mi domando, allora, ma se l'articolo 3 della nostra Costituzione vuole che si sia tutti uguali perché voi ci dovete condannare semplicemente perché meridionali all'inferno dell'emigrazione? Perché non provate a fare qualcosa di più che citare Gramsci che l'emigrazione, seppur familiare, l'ha subita? Perché non provate pure voi a vivere nel concreto delle aule, delle scuole più «sgarrupate»? Il romanzo «Io speriamo che me la cavo» tempo fa ha avuto successo e da esso è stato tratto anche un film. Perché non verificate cosa significhi soprattutto oggi fare scuola in certi contesti? Soltanto allora e dopo quella esperienza vi permetterò di dire qualcosa sulla scuola.
2015-06-24	M5S	MorraNicola	L'articolo 3 della Costituzione, con il suo secondo comma, ci ricorda che è compito dello Stato la rimozione degli ostacoli che di fatto impediscono a tutti non di arrivare, ma di poter partecipare al cosiddetto ascensore sociale e, cioè, a dinamiche di mobilità perché, in funzione del merito, a tutti è concesso di provarci. Questa riforma nega a quegli studenti, oltre che a quei docenti, questa possibilità e ciò voi lo sapete perché questa è una riforma nata negli ambienti di Confindustria, nell'Associazione TreeLLLe ed è di tutti quelli che vogliono creare una privatizzazione della scuola pubblica, come se non fosse stata data la possibilità ai privati di entrare anche in questo ambito.
2015-06-24	M5S	MorraNicola	Quando ho illustrato la questione pregiudiziale, ho rimarcato uno degli aspetti di criticità di questa buona scuola, che, con le economie di scala che produrrà, rafforzerà scuole già forti e penalizzerà quelle già deboli. Vorrei allora essere aiutato a capire - e non in maniera retorica - se, in base ai test INVALSI del 2014, gli ultimi dei quali si hanno gli esiti in merito ai risultati - test che voi perennemente considerate in grado di fornire indicatori utili per capire lo stato di salute della scuola pubblica italiana - potete verificare, così come verifichiamo tutti, che in Italia continua ad esserci una gravissima questione meridionale, anche e soprattutto relativa alle scuole del Sud. Come é dimostrato, i ragazzini e gli studenti delle scuole meridionali ottengono nei primissimi anni di scolarizzazione risultati eguali o addirittura superiori a quelli delle scuole del Centro-Nord, per poi poco alla volta veder decrescere i loro risultati. Piuttosto che investire massicciamente, come dovrebbe essere in una prospettiva democratica ed inclusiva, per tentar di costruire - cito il Presidente del Consiglio - "una società civile solida e solidaristica, capace di dare a chi ha di meno", voi andate a togliere a chi già oggi ha poco. Vengo dalla scuola meridionale, dove di sponsor e contributi di privati non potremo godere
2015-06-24	M5S	MorraNicola	Signora Presidente, questa mattina ho consegnato al Presidente del Senato un appello sottoscritto da gufi notoriamente avversi a quest'Esecutivo, che si chiamano Salvatore Settis, Luciano Canfora, Lorenza Carlassare, Umberto Curi, finanche Francesco Guccini, Ferdinando Imposimato, Gianni Vattimo, Dario Vergassola, Benedetto Vertecchi e via dicendo, con tanti e tanti altri. Costoro, dal mondo dell'accademia, della scuola e di quella che un tempo era la cosiddetta intelligenza, nobile e raffinata, hanno cercato in tutti i modi di far arrivare un grido disperato in quest'Aula, dove si sta consumando l'ennesimo atto di barbarie nei confronti degli istituti democratici. A voi, però, questo non interessa.
2015-06-24	M5S	NugnesPaola	Eppure è un disegno di legge che viene da lontano. Non è dell'attuale Governo ed è un disegno, forse, neanche di questo Paese. Io ricordo le linee guida della JP Morgan, che al nostro Paese consigliava di smantellare la nostra Costituzione. Questo è dunque solo il pezzo di puzzle molto più grande che si sta scrivendo da tempo. Si sta concludendo un ciclo, ed è la cosa più preoccupante. Ogni volta che si mette mano alla riforma qualcuno si meraviglia che tutto il mondo della scuola si mobilita e scende in piazza. Ma l'unico modello che dal 1997 si sta proponendo è sempre lo stesso: quello che viene detto dell'autonomia, che poi non significa altro che aziendalizzazione della scuola pubblica, dove sono state cambiate anche le parole nel senso semantico. Il preside è diventato il dirigente. Lo studente è diventato l'utente, ed è questa una definizione che mi ricorda molto Berlusconi quando parlava del consumatore elettore. L'assonanza si sente. Gli obiettivi educativi diventano le offerte formative. E, quindi, l'insegnante è una persona che non fa più formazione, ma riceve soldi per fare un'opera che serve a creare un consumatore. Siamo assolutamente alla mercificazione, e la finalità non è più educativa ma è di mercato. È inutile che ci illudiamo. Già rispetto al contributo volontario che, come genitore, mi era sembrato all'inizio un contributo alla collettività, non mi ero accorta quanto fosse invece sottile e discriminatorio. Nel mio quartiere, potevo dare una certa cifra e già nel quartiere vicino si poteva dare di più. Quindi la discriminazione non è più solo quella tra le scuole del Nord e del Sud, ma tra quelle di un quartiere e quelle di un altro quartiere. Infatti, quando il privato entra, quando il privato dà i buoni scuola CONAD, quando la banca sponsorizza, quando l'industriale finanzia, il privato sta orientando, sta decidendo chi deve andare avanti e chi si deve fermare
2015-06-24	M5S	NugnesPaola	Noi avevamo una scuola che ci veniva copiata dagli altri Paesi fino a pochi decenni fa. Eppure, da anni l'abbiamo presa a picconate e l'abbiamo smantellata, riducendola alla scuola dell'INVALSI, del contributo volontario e dei tagli che, in decenni, sono arrivati fino a 10 miliardi, dove il tasso di assenteismo ed abbandono è pari al 17 per cento.
2015-06-24	M5S	NugnesPaola	Signor Presidente, la scuola è di tutti, nessuno escluso, e per questo vogliamo parlare tutti. La scuola è la terra dove seminiamo il futuro della nostra Nazione, e noi stiamo precipitando.
2015-06-24	M5S	SerraManuela	Basta poco per sapere che i progressi avvengono grazie alla collaborazione. Mi dispiace che continuerete ad essere costretti a usare dei libri di testo che contengono informazioni superate e troviate a scuola tecnologie fatiscenti della cui manutenzione nessuno si occupa. «Non ci sono risorse», è la frase di rito.
2015-06-24	M5S	SerraManuela	Cari alunni, a settembre inizierà una nuova scuola e mi sento costretta a chiedervi scusa. Nonostante tutti i nostri sforzi, non siamo riusciti a persuadere quelli che avevano il potere e il dovere di farlo a cambiare il testo. A quanto pare, non siamo stati capaci di convincere il Ministro che investire sulla vostra formazione andrebbe a vantaggio di tutti noi e non inquinerebbe né l'acqua né l'aria. Finché i vostri bisogni educativi non prevarranno su quelli della Confindustria e della TreeLLLe, vi prego di accettare le mie più profonde scuse. Mi dispiace per quelli di voi che incontrano difficoltà a scuola e non riceveranno il giusto sostegno, perché finanziare i vostri bisogni non è tra le priorità dell'attuale politica economica, essendo questo disegno di legge a costo zero ed a investimento nullo. Mi dispiace che dobbiate studiare materie che non vi interessano in un'epoca in cui la somma totale delle conoscenze umane raddoppia ogni dodici mesi, dove l'aggiornamento e la passione dipenderà solo e sempre dalla buona volontà dei docenti.
2015-06-24	M5S	SerraManuela	Chi ha lavorato nella scuola sente con ancora più profonda frustrazione l'impossibilità di agire sul merito di un disegno di legge di riforma della scuola. Per questo oggi sento che la cosa giusta è rivolgere il mio discorso ai miei studenti, ai genitori e ai miei cari colleghi che vivono, con me e insieme a me, questo assurdo dolore, questo senso di impossibilità nell'essere ascoltati.
2015-06-24	M5S	SerraManuela	Mi spiace che la riforma della scuola, tanto strombazzata dal Governo attuale, produca cambiamenti tanto significativi dove valori come cooperazione, socialità e condivisione vengano gettati in una delle tante discariche della mente. L'oblio sarà l'unica cura.
2015-06-24	M5S	SerraManuela	Signor Presidente, il lavoro svolto in questi mesi in Commissione è stato pressoché inutile e profondamente umiliante, a maggior ragione se si pensa che questa sarebbe dovuta essere la grande riforma della scuola, riforma fondante per il Paese. Mi pare invece che il baratro sia assoluto.
2015-06-24	M5S	SerraManuela	Un rimbalzo di responsabilità, con la dichiarazione unica in un salotto televisivo dove il Primo Ministro decide che il disegno di legge sulla scuola verrà ridiscusso a luglio. Questo ha causato un fermo immagine in Commissione istruzione con la sconvocazione di tutti gli appuntamenti. In realtà, è stato solo ed esclusivamente un continuo ed inutile rincorrere il nulla. Perché nessuna delle minoranze ha voluto ostacolare i tempi, a nessuna delle minoranze interessava mettere in difficoltà la maggioranza, ma solo procedere e lavorare sul merito del testo di legge.
2015-06-24	M5S	SerraManuela	Vorrei potervi raccontare l'impegno e la dedizione nel lavoro dei parlamentari della maggioranza, ma in realtà nulla sanno di libertà di insegnamento, di didattica e del valore stesso della democrazia. Per questi politici la priorità sta nella gestione della scuola e nel modello manageriale, in una totale e inaudita forzatura nei confronti dei diritti costituzionali fondamentali.
2015-06-24	M5S	TavernaPaola	Andate, invece, in una scuola pubblica e lasciate lì vostro figlio: lo dovete accompagnare fin dentro l'androne, magari proteggendogli la testa perché il giorno prima il cornicione dell'ingresso è crollato e ha sfiorato una bambina. Ma tu lo lasci lì, perché non puoi fare diversamente. Allora ti aspetti che un Parlamento, chiamato a fare una riforma per la buona scuola, che riguarda i cittadini italiani, si occupi di questo; di garantire un'istruzione e una sicurezza.
2015-06-24	M5S	TavernaPaola	Come potete pensare che quando si iscrive un figlio a scuola, all'inizio dell'anno i libri costano 400 euro, quando casomai se ne sono guadagnati 800 alla fine del mese? E se si ha un figlio solo si è fortunati (e poi qualcuno mi viene a dire che non si fanno più figli!): fatene due, fatene tre e poi comprategli 400 euro di libri per ognuno, con il rischio che l'anno dopo cambiano, perché magari sono cambiate tre parole o forse perché il rappresentante del libro aveva qualche interesse in più, e allora la professoressa decide di cambiare i libri l'anno dopo, e quelli che avevi comprato non vanno bene neanche per l'altro figlio, perché non glieli puoi passare.
2015-06-24	M5S	TavernaPaola	Dieci milioni di persone, come aspettano il reddito di cittadinanza, forse si aspettavano anche una scuola pubblica che vedesse le tasse che pagano indirizzate in quegli istituti che devono accogliere i loro figli. Invece no: mandiamo le nostre tasse agli istituti privati, che io ho visitato, dove c'è il cancello esterno elettrico che si apre, dove si entra con la macchina, dove lasci il tuo bambino che poi andrà a fare la ginnastica, che poi avrà il pasto e che poi avrà i riconoscimenti.
2015-06-24	M5S	TavernaPaola	E quando vai in giro a cercare i libri usati, quando i figli ti chiedono la cartella, ti chiedono di poter essere esattamente come sono gli altri? Io vi lascio solamente un messaggio e spero che qualcuno di voi si vergogni quando incontrerà un bambino che non può andare a scuola privata.
2015-06-24	M5S	TavernaPaola	Invece è stato il barattino del ricatto; il baratto che avete messo in campo ogni volta che ci avete dovuto propinare poca democrazia, poca giustizia sociale, poco riconoscimento per chi non se lo può permettere e aspetta che qualcosa dentro queste Aule si muova, affinché venga riconosciuta la dignità di ogni cittadino, non per quello che ha ma per quello che è. Chi vi dà il diritto di decidere per un bambino che non si può permettere una scuola privata, che deve finire la terza media o il quinto superiore e andare a lavorare?
2015-06-24	M5S	TavernaPaola	Mio figlio, se dovessi rispettare quello che mi proponete, come persona povera, dovrebbe andare in una scuola pubblica. La stessa cosa avete fatto anche con la sanità. Sapete bene che un genitore, pur di consentire al proprio figlio di avere un futuro e di avere un'istruzione casomai non mangia. Allora, invece di fare qualcosa per le persone che hanno diritto, così come lo hanno i vostri figli, che saranno la prossima classe dirigente, proponete la casta che giustifica la casta, per poter continuare a dare la guida di questo Paese a qualcuno che non sa niente di come si vive.
2015-06-24	M5S	TavernaPaola	Signor Presidente, forse voi non conoscete la scuola; io parlerò della scuola per come la conosco io, essendo una mamma, una mamma che vive in una periferia di Roma. Quando si parlava di fare un provvedimento per la buona scuola, essendo un parlamentare del Movimento 5 Stelle e sapendo che una volta che saranno terminati i miei due mandati uscirò fuori da qui, ho pensato che il mio unico desiderio era fare qualcosa di buono per quando sarò fuori da qui e per quando mio figlio mi chiederà che cosa ho fatto qui dentro.
2015-06-24	PD	DallaZuannaGianpiero	Quanto alla trasmissione di competenze, colpisce innanzitutto il grande mismatch tra scuola e mondo del lavoro. Troppi studenti, spesso male orientati, intraprendono carriere scolastiche, anche impegnative, che danno loro poche carte da giocare nel mondo del lavoro. Nello stesso tempo molti imprenditori lamentano di non trovare nei giovani aspiranti lavoratori la competenza necessaria. Inoltre, nelle indagini comparative internazionali sui livelli di apprendimento, gli studenti italiani si piazzano mediamente male, anche se recentemente si intravedono segnali di miglioramento. Questi gravi problemi impediscono alla scuola italiana di essere il motore della modernità e un ascensore sociale e mettono in ombra alcune caratteristiche positive, anche queste messe bene in evidenza dai dati, ossia la forte capacità di integrazione, dovuta anche all'interclassismo ancora prevalente, specialmente nella scuola dell'infanzia, primaria e secondaria inferiore, e il grande impegno messo in atto dai docenti, con la collaborazione di tante famiglie. Questo disegno di legge interviene solo parzialmente sui contenuti degli insegnamenti, ma modifica profondamente l'organizzazione della scuola italiana, proprio con il duplice obiettivo di contrastare le disuguaglianze e di dare agli studenti le giuste competenze. In questo provvedimento le disuguaglianze vengono combattute dando compimento all'autonomia. Lo si fa completando il quadro già prefigurato dalla legge Berlinguer del 1996, delineando un processo di cinque fasi: il POF d'istituto, l'organico di autonomia, la scelta e la conferma del corpo docente, il premio al merito ai docenti e alle scuole più problematiche e la valutazione dei dirigenti sugli obiettivi raggiunti. È un disegno organico che certamente poteva essere meglio affinato, ma che ha il pregio di segnare un percorso chiaro, dettando regole, mettendo risorse, definendo competenze. Si configura inoltre un percorso trasparente, con pubblicazione sul sito della scuola e sul portale del Ministero di tutti gli atti prodotti. Per inciso, questa pubblicazione andrà curata con attenzione per permettere a tutti gli stakeholder anche la comparazione fra i diversi istituti, come già accade in altri contesti, ad esempio nel Regno Unito. Nei prossimi anni tutto il processo potrà e dovrà essere affinato e l'attuale testo prevede già la revisione fra tre anni del meccanismo di valutazione del merito dei docenti. Questo processo, molto innovativo per la scuola italiana, permetterà di adattare ogni singola scuola alle esigenze formative del territorio dove opera. Solo per fare un esempio, permetterà di inserire nel corpo docente professori specializzati nell'insegnamento agli stranieri se nel territorio c'è una forte prevalenza di giovani appena giunti dall'estero. Il punto più controverso è la possibilità per il dirigente di non confermare il docente dopo un triennio, anche se l'eventuale non conferma è condizionata all'incoerenza rispetto al POF. Si è gridato, a tale proposito, all'attentato verso l'autonomia di insegnamento, ma in realtà nella scuola di oggi non c'è reale autonomia, perché la vera autonomia non è libertà illimitata, ma anche assunzione diretta di responsabilità. In altre parole, se fosse veramente autonomo, ogni docente dovrebbe rispondere direttamente del suo operato, con conseguenze per lui positive in caso di successo e negative in caso di insuccesso. Da preside di facoltà per me è stato frustante non poter intervenire anche in presenza di evidente inadeguatezza di qualche docente a ricoprire un incarico di insegnamento: potevo solo raccogliere lamentele e fare ramanzine. I docenti bravi o meno bravi continuavano a restare al loro posto con lo stesso stipendio e continuando a fare le stesse cose. Questo disegno di legge, subordinando la conferma alla coerenza con il POF introduce una forte spinta all'impegno personale, pur non introducendo, com'è giusto, la possibilità di licenziamento. Peraltro al dirigente non converrà scegliere docenti amici, a discapito di docenti più adatti alla realizzazione del POF, perché le sue scelte saranno sotto gli occhi di tutti, dovranno essere giustificate da atti pubblici e anche lui verrà valutato dagli ispettori ministeriali sulla realizzazione del POF e non solo, secondo il nuovo - molto dettagliato - comma 92. Un breve cenno a quanto questo disegno di legge fa per migliorare la trasmissione di competenze, diminuendo il gap tra scuola e mondo del lavoro, fra scuola e territorio: prevede stage per tutti gli studenti delle secondarie superiori (400 ore negli istituti tecnico-professionali e 200 ore nei licei), finanziando in modo adeguato l'organizzazione di tale attività; prevede e finanzia l'apertura pomeridiana delle scuole del territorio; prevede, sempre con adeguato finanziamento, i laboratori territoriali per l'occupabilità, da attivare insieme ai vari enti territoriali; prevede, infine, che il POF venga costruito «promuovendo i necessari rapporti con gli enti locali e con le diverse realtà istituzionali, culturali, sociali ed economiche operanti nel territorio». Girando il Veneto e l'Italia da professore e da senatore, ho avuto occasione di vedere scuole fantastiche, piene di bravi docenti e di dirigenti fantasiosi ed impegnati. Ho conosciuto però anche scuole grigie, docenti che non riescono ad appassionare gli studenti, scuola difficili e prive di risorse per affrontare i loro specifici, grandi problemi. I meccanismi organizzativi previsti da questo disegno di legge e le risorse previste introdurranno un nuovo dinamismo, compiendo un nuovo tratto di percorso verso una vera e concreta autonomia. È un provvedimento che dovrà essere attentamente monitorato, osservando come i singoli istituti fanno uso della loro autonomia, specialmente nel delicato processo di valutazione, perché le scuola grigie devono riempirsi di colori diventando luogo dove i talenti di ogni giovane, cinque o uno che siano, vengano fatti davvero fruttare.
2015-06-24	PD	DallaZuannaGianpiero	Signora Presidente, per comprendere la necessità della legge che stiamo per discutere bisogna partire dai problemi della scuola italiana, sintetizzabili in due parole: molta disuguaglianza e trasmissione di competenze non adeguate alla necessità dei giovani. La scuola italiana finora ha fallito nella missione di realizzare il terzo comma dell'articolo 34 della Costituzione, secondo cui «i capaci e meritevoli, anche se privi di mezzi, hanno il diritto di raggiungere i gradi più alti degli studi». In Italia, tra i nati negli anni Settanta, per chi aveva entrambi i genitori laureati, la probabilità di laurearsi è stata di sei volte superiore rispetto a chi aveva entrambi i genitori con la sola licenza elementare. Gramsci amaramente diceva che l'unico modo per superare le differenze di classe nella scuola era mettere tutti insieme i bambini in collegio, quando avevano dieci anni. Amplissime sono poi anche altre diseguaglianze, come dimostrano i contestati dati INVALSI, i cui risultati differiscono molto tra giovani figli di italiani e di stranieri, anche se nati in Italia, con gli stranieri in posizione di stabile retroguardia. Si osservano inoltre grandi differenze tra scuole dello stesso ordine, situate nella medesima città. Enormi sono infine le differenze territoriali, non solo tra Nord e Sud, ma anche tra province e città della stessa Regione.
2015-06-24	PD	DeBiasiEmiliaGrazia	Da dove veniamo per quanto riguarda la scuola? Veniamo da un periodo di grande degenerazione. Voglio soltanto ricordare che, dopo le scelte fatte da Berlinguer, abbiamo avuto un'altra riforma, tra le altre, una legge tremenda di cui abbiamo discusso a lungo nelle scorse legislature: quella della Gelmini.
2015-06-24	PD	DeBiasiEmiliaGrazia	Formazione significa, per esempio, formare bene quegli insegnanti che si occupano della disabilità, e su questo - mi spiace che il Governo sia totalmente assente, e mi spiace che sia una persona della maggioranza a doverlo dire, ma resterà agli atti - sono certa che il Governo si muoverà. Credo che ci sia il problema di individuare strumenti per la qualità dei corsi di specializzazione per quanto riguarda gli insegnanti di sostegno, la revisione della tempistica per le nomine dei docenti di sostegno; la previsione dell'obbligo per gli insegnanti di sostegno di comunicare alla scuola e ai genitori gli obiettivi raggiunti (perché noi parliamo di persone che hanno difficoltà più grandi degli altri ragazzi e delle altre ragazze). Ancora, potrei dire degli elementi che possano ridurre il contenzioso; una clausola di conciliazione a favore del buon andamento dell'amministrazione e per quegli studenti disabili che si trovano nella difficile situazione di dovere avere un apprendimento domiciliare. Non voglio andare avanti su questo; c'è il parere della Commissione sanità che è molto articolato, e che mi auguro il Governo possa tenere nella dovuta considerazione.
2015-06-24	PD	DeBiasiEmiliaGrazia	Io sono convinta che non possa esserci buona scuola senza avere buoni insegnanti, non c'è dubbio. Vogliamo anche dire che occorre formare bene gli insegnanti, che occorre ragionare sulla formazione e il reclutamento: un reclutamento che sia finalmente fatto in base ai meriti, alle capacità, alle inclinazioni individuali. Lo sappiamo perché abbiamo vissuto l'epoca del precariato, e l'hanno vissuta tanti insegnanti bravissimi, ma questo problema non era solo del precariato, ma del precariato e della discontinuità didattica; magari qualche volta ricordiamocelo. Ricordiamoci che la scuola ha al centro gli studenti innanzi tutto.
2015-06-24	PD	DeBiasiEmiliaGrazia	Non c'è tempo per parlare di questo, perché vorrei arrivare a trattare un secondo punto. La nostra scuola ha bisogno dell'autonomia scolastica, perché il mondo è cambiato e non possiamo pensare che un ragazzo, una ragazza o un bambino continui ad apprendere nel modo tradizionale, classico, antico e lontano dalla realtà e a considerare la scuola qualcosa di altro dalla sua vita. Abbiamo bisogno che ciò sia fatto nel territorio? Ne parlava, mi pare, il senatore Malan. Sì, abbiamo proprio bisogno che sia nel territorio, ma non per creare scuole di serie A e di serie B, non perché ci devono essere i ricchi e i poveri, anzi. È proprio una scuola come quella che rischiamo di avere oggi che diventa una scuola di classe, una scuola che considera la dispersione scolastica non come deve essere considerata, ovvero come l'espulsione dei più deboli. Abbiamo parlato di questo? No, di questo non si parla, perché è più importante fare del pansindacalismo in un'Assemblea istituzionale, che invece dovrebbe occuparsi degli indirizzi e dei grandi valori che animano la scuola.
2015-06-24	PD	DeBiasiEmiliaGrazia	Tutto deve avere una sua collocazione e c'è bisogno del territorio, perché un bambino, un ragazzo e una ragazzo hanno il diritto e il dovere di sapere dove vivono, che cosa hanno attorno, come devono muoversi e cosa devono capire; e il territorio può e deve collaborare con la scuola dell'autonomia? Sì! Se non vogliamo creare degli imbecilli c'è bisogno, inevitabilmente, di una relazione più grande tra gli studenti e il territorio in cui vivono, anche per imparare un po' l'uguaglianza, perché questa bella scuola di oggi, che protegge soltanto chi può e che fa molte attività solo al mattino e in cui il momento di studio e di fatica viene confinato negli orari pomeridiani, non va certamente bene.
2015-06-24	PD	DeBiasiEmiliaGrazia	che dice: «C'è un circolo virtuoso che deve incoraggiare la congiunzione dei due saper vivere, quello che aiuta a sbagliarsi di meno, a comprendere, ad affrontare l'incertezza, a conoscere la condizione umana, a conoscere il nostro mondo globalizzato, ad attingere alle sorgenti di ogni morale, che sono solidarietà e responsabilità. È quello che aiuta a orientarsi nella nostra civiltà, a conoscerne la parte sommersa, che come quella dell' iceberg è più importante della parte emersa, a difendersi e a proteggersi e a proteggere i propri cari». La buona scuola è questa scuola qui e gli insegnanti... PRESIDENTE. Grazie, senatrice De Biasi. DE BIASI (PD). Finisco, signor Presidente. PRESIDENTE. Le ho fatto concludere la citazione. DE BIASI (PD). Va bene Presidente, la ringrazio tanto, ho finito.
2015-06-24	PD	DiGiorgiRosaMaria	A questo dobbiamo dare soluzione. Collega, non era certamente ciò che voleva Piero Calamandrei, sono convinta di questo; non era ciò che voleva don Milani (è stato citato anche lui nel dibattito odierno). Forse, però, è necessario fare qualcosa, c'è bisogno di un cambiamento. Urge che qualcuno provi a dare un colpo d'ala; forse che si provi a volare alto; forse che si provi a dire anche qualche parola di verità rispetto a questa riforma, a questo provvedimento, di cui tutti parlano come se fosse la più grande iattura che possa essere capitata in questi ultimi anni: una iattura, una devastazione, la distruzione della scuola italiana.
2015-06-24	PD	DiGiorgiRosaMaria	C'era una volta una Nazione, una Nazione antica, piena di monumenti, ricca di arte e cultura, con paesaggi unici al mondo (mare, montagne, città, borghi), una Nazione dove tutti volevano andare almeno una volta nella vita e questo, infatti, era sempre successo nei secoli. Ma questa Nazione aveva un grande problema: i suoi governanti per molti, molti anni non si erano occupati della scuola per i propri giovani e per i propri bambini, anche se la loro Carta costituzionale era chiara su questo punto e diceva che tra i principi fondanti di quella Repubblica vi era il diritto allo studio: era uno dei principi più importanti.
2015-06-24	PD	DiGiorgiRosaMaria	Così, per molti, molti anni succede che la scuola di quella Nazione, nonostante l'impegno dei professori, decade lentamente: non vengono messe a disposizione le risorse necessarie e, piano piano, si arriva a qualcosa di molto grave e di molto tragico. In quel Paese i ragazzi, tanti, troppi, cominciarono ad abbandonare la scuola: non ci potevano stare. Di fatto sfuggivano di mano ai loro insegnanti, che non sapevano più come fare a trattenerli.
2015-06-24	PD	DiGiorgiRosaMaria	Ecco la nostra storia. Sto parlando di noi, sto parlando dell'Italia. Il nostro è uno dei Paesi che siede tra i grandi del mondo, che sta in un'Europa civile, orientata allo sviluppo. Ebbene, in questo Paese le scuole non sono all'altezza dei nostri giovani: la nostra scuola non risponde alle loro esigenze. L'abbandono scolastico è una delle nostre piaghe più importanti: dove non c'è scuola non c'è anima, non c'è coscienza, purtroppo.
2015-06-24	PD	DiGiorgiRosaMaria	Esso è, invece, il tentativo di fare qualcosa di serio, di intervenire in questa situazione, che è drammatica proprio perché i nostri ragazzi a scuola non ci stanno. Uno studente italiano su tre abbandona la scuola, questo è il tema. Di scuola dobbiamo parlare, ma parlando degli studenti, di coloro che dentro la scuola ci stanno. Qualcuno dei colleghi l'ha fatto, in particolare senatori del mio Gruppo, che ho apprezzato molto. Devo dire che i ragazzi sono stati molto lontani da questo dibattito e lo sono stati moltissimo anche da tutto il percorso che abbiamo fatto.
2015-06-24	PD	DiGiorgiRosaMaria	Noi vogliamo allora riaffermare il ruolo centrale della scuola nella società della conoscenza, innalzare i livelli di istruzione, le competenze delle studentesse e degli studenti - la senatrice Puglisi riconosce questi testi - rispettandone i tempi, gli stili di apprendimento. Vogliamo poi contrastare le diseguaglianze socioculturali e territoriali; prevenire e recuperare l'abbandono e la dispersione, in coerenza con il profilo educativo, culturale e professionale dei diversi gradi di istruzione. A questo ci servono i 100.000 professori che assumiamo. A questo dovrà servire l'ulteriore assunzione di professori, di coloro che si trovano all'interno del novero dei 100.000 e degli altri 60.000, per cui faremo un concorso. Guardate un po': c'è subito un concorso pronto, per coloro che lo dovranno fare, per altri 60.000 posti. A questo serviranno i nuovi insegnanti che immettiamo nella scuola ed è per questo che non potevamo fare lo stralcio della norma sulle assunzioni. È inutile che ci si chieda, con fare davvero molto casuale, di effettuare lo stralcio. Lo stralcio non si fa, non si può fare e non l'abbiamo voluto fare per un motivo preciso, ovvero perché quegli insegnanti servono per una nuova scuola. Questo spero che lo comprenda l'Italia, anche se in questa Assemblea forse non tutti lo comprenderanno.
2015-06-24	PD	DiGiorgiRosaMaria	Vorrei ritornare sulla questione dei principi generali, su quello di cui non si è parlato perché l'anima, lo spirito, il cuore di questa riforma secondo me non è stato raccontato qui dentro: è stato colto da molti però. Non è vero che questa riforma non piace a nessuno; non è vero che questa nostra proposta grande, enorme, in un momento come questo, questa storia che noi vogliamo raccontare non è accolta, non è considerata e non è approvata da nessuno. Forse da quelli che urlano un po' meno; forse ce ne sono tanti che certamente non sono d'accordo, ma tanti altri invece la condividono perché, in tutto il testo e nelle misure precise che introduciamo, riconoscono i principi generali a cui noi teniamo molto. Principi generali che stanno in questo provvedimento e che vi invito a leggere. Sulla base di quello che ho detto all'inizio del mio intervento, noi vogliamo affermare il ruolo centrale della scuola nella società. Ci abbiamo messo i miliardi. Noi siamo quelli - lo dico ai banchi vuoti, anche di coloro che hanno governato prima di noi; non mi rivolgo a voi del Movimento 5 Stelle, evidentemente - che hanno investito moltissimi miliardi, e ce ne sono tanti sull'edilizia scolastica, non soltanto per i 100.000 professori che assumeremo, ma anche per l'edilizia, per fare scuole belle: c'è tutto. FLORIS (FI-PdL XVII). Non è vero. DI GIORGI (PD). Sapete bene che sull'edilizia abbiamo già investito moltissimo in questo anno. Sono fatti, non discorsi: basta andare a guardare gli atti e vedere tutti i provvedimenti fatti. FLORIS (FI-PdL XVII). Li abbiamo visti. DI GIORGI (PD). Basta vedere anche i tanti appalti sulle scuole che sono già stati fatti nei vari territori. I nostri principi generali sono quelli.
2015-06-24	PD	FasioloLaura	Ancora un attimo, signora Presidente, per finire: se ci sono sbavature, se ci sono carenze, saranno corrette; bisognerà pensare di più agli ATA, ma la buona scuola è un work in progress, ma è soprattutto un progress, rispetto ad uno stop che il Paese non può più reggere
2015-06-24	PD	FasioloLaura	Avere scelto di migliorare il testo originario della buona scuola già alla Camera a seguito dei contributi di tutti - e mi auguro che il Governo tenga conto di quanto emerso dal lavoro espresso dalle Commissioni - rappresenta la risposta alle richieste dell'Agenda di Lisbona 2020: investire sulla società della conoscenza, una sfida culturale che ci accingiamo ad affrontare tutti.
2015-06-24	PD	FasioloLaura	La buona scuola non è una vera e propria riforma, ma è di più: una serie di misure riformatrici, finalizzate a completare la grande riforma incompiuta dell'autonomia. Si tratta di misure riformatrici innovative e complesse, attraverso le quali si intende rendere la scuola realmente autonoma, prevedendo percorsi di studio flessibili, consentendo la curvatura del curriculum e l'introduzione di nuove discipline di studio. Essa vuole migliorare i livelli di apprendimento degli studenti e delle studentesse; incrementare le competenze attraverso percorsi individualizzati di didattica laboratoriale; puntare sul cooperative learning; generalizzare lo studio di nuove discipline oggi imprescindibili; contrastare la dispersione scolastica; ottimizzare il sostegno; insomma, favorire il successo formativo e mettere uno stop al sommerso delle lezioni private, di cui - guarda caso - nessuno ha parlato. Il disegno di legge intende, inoltre, favorire un orientamento finalizzato a soddisfare vocazioni e competenze spendibili nel mondo del lavoro attraverso la generalizzazione anche nei licei dell'alternanza scuola-lavoro, sviluppare gli istituti tecnici superiori e i corsi post-diploma universitari. Si tratta del disegno di una scuola che guarda al futuro, che vede al centro - e non i margini - gli studenti, un termine quest'ultimo che ricorre frequentemente e diventa caratterizzante. Ugualmente imponente è il piano assunzionale dei docenti precari, rispondente al fabbisogno dei posti comuni, di sostegno dell'organico, inclusa la quota di flessibilità, di posti del potenziamento. L'assunzione di altri 60.000 docenti porterebbe alla soluzione di un problema che ha storie remote nel tempo e che gli altri Governi non hanno saputo risolvere, ma solo complicare e cronicizzare. Mettere fine al precariato, con un sistema serio di reclutamento concorsuale triennale ed una rigorosa formazione iniziale tesa a verificare le competenze (anche relazionali) dei docenti, è un altro aspetto necessario, ma non sufficiente, per il processo riformatore. Stralciare la parte relativa al piano assunzionale avrebbe comportato un'operazione monca e mancante di elementi sostanziali. La buona scuola, invece, è un'operazione interconnessa con azioni il cui obiettivo è la realizzazione compiuta dell'autonomia e del processo di miglioramento della qualità attraverso l'elaborazione dei piani di miglioramento; un compito che le scuole stanno ultimando in questi giorni attraverso il rapporto di autovalutazione (RAV), che deve andare di pari passo con la valutazione dei docenti, così ben descritta dal collega Pagliari nella sua legittimità, e con l'introduzione del merito (altrettanto ben definito) e della premialità per i docenti che più e meglio si adoperano per il raggiungimento degli obiettivi della scuola e, prima ancora, della classe e, prima ancora, di ciascuno dei propri studenti. Il successo formativo degli studenti è obiettivo primario - come ho detto, sono al centro e non alla periferia di questo processo - ed è un traguardo raggiungibile anche attraverso la formazione - parola che ricorre - capillare e continua dei docenti e del personale, prima demandata ad un non ben definito diritto-dovere. Si tratta di un elemento essenziale che comporterà la mutazione di un sistema anchilosato nel tempo e che ha bisogno di un rapido e virtuoso cambiamento, non sempre facile da accettare da tutti nel mondo della scuola. Dobbiamo, infatti, pubblicizzare gli aspetti forti di questa riforma, perché ne è stata enfatizzata (anche volgarmente) soltanto la negatività. In questo contesto, assume un ruolo fondamentale la governance: docenti impegnati a vario titolo affiancano il dirigente scolastico, responsabile in via prioritaria dei risultati che deve rendicontare. La buona scuola gli assegna compiti e funzioni che - come ha detto il collega Pagliari - sono in nuce già contenuti nelle norme, ma non ancora compiutamente realizzati. Pertanto, le aumentate prerogative, che sono state demagogicamente enfatizzate da logiche miopi e demolitorie, comportano la reale possibilità di valorizzazione e il corretto impiego delle risorse umane. Pertanto, declinare il piano dell'offerta formativa e attuare il piano di miglioramento della scuola significa assegnare al dirigente la facoltà di valorizzare i docenti necessari all'istituzione scolastica sulla base delle competenze emergenti anche dai curricula. La strada fino ad ora obbligata, costituita in via del tutto esclusiva dalla graduatoria, era espressione delle graduatorie determinate dall'anzianità, elemento valido, che però va rapportato anche ad altri. Si afferma così il principio che determinate risorse umane sono indispensabili per un POF legato alla realtà specifica che quell'offerta formativa e quell'Istituto, in un determinato contesto, richiedono. PRESIDENTE. Deve concludere, senatrice. FASIOLO (PD). Perciò, non meraviglia né deve far meraviglia che un dirigente, per una classe con un notevole carico di studenti stranieri, prediliga un docente che ha esperienza e competenza desumibili dal curriculum per l'insegnamento di italiano come L2 (Lingua due) rispetto a chi non ne ha. Oggi tutto ciò non si può fare: il dirigente scolastico è un motore immobile, ma non nel senso filosofico; è un motore bloccato, nonostante la piena attuazione della funzione dirigenziale venga ben esplicitata da decreti addirittura del 1993. Un aspetto ancora voglio sottolineare, sull'attività dei dirigenti. PRESIDENTE. La prego di concludere, senatrice. FASIOLO (PD). Il dirigente deve rispondere dei risultati, su questo è già stato detto abbastanza; deve poter selezionare e valorizzare il merito: forse è il caso di ricordarsi - come ha sostenuto l'onorevole Tonini in un altro contesto - che dobbiamo competere con Cina, India e, prima ancora, con l'Europa - la taglia minima con la quale dobbiamo confrontarci - con società e sistemi scolastici vivaci, veloci, in continuo cambiamento e in continua crescita. Guardatevi, leggetevi questo documento, guardate i risultati...
2015-06-24	PD	FerraraElena	Purtroppo il dibattito pubblico su questo disegno di legge sembra avere perso di vista molti contributi di merito e di contenuto pervenuti da tanti interlocutori, a cominciare dal mondo scolastico nel corso della grande consultazione avviata nel mese di settembre dal Governo sul documento «la buona scuola». Abbiamo molto da fare non solo nella scuola, ma sicuramente a partire da essa per rispondere alla nuova domanda formativa. Il sistema scolastico ha sicuramente al proprio attivo molte buone pratiche che non sono state disconosciute, ma che anzi vengono a riverberarsi in modo omogeneo sul territorio nazionale con il dovuto e previsto incremento di risorse economiche e professionali ineludibili per una scuola di qualità. Nel nostro Paese ci sono 800.000 minori nella fascia di povertà materiale e culturale. Secondo le ultime stime sul disagio giovanile in Italia sono circa 30.000 i minori che non escono dalle loro stanze per settimane e mesi. Sono quelli che in Giappone chiamano i hikikomori, che si annullano nella società virtuale per il senso di vergogna e di inadeguatezza. Abbiamo affrontato il tema del rapporto con la rete poche settimane fa in Senato con l'approvazione del disegno di legge per la prevenzione e contrasto del fenomeno del cyberbullismo. La proposta in discussione oggi, il disegno di legge scuola, è assolutamente mirata anche su questo tema. Questi fenomeni dovrebbero richiamarci tutti ad un profondo senso di responsabilità. Una corretta analisi del mondo minorile dovrebbe suggerirci che il Governo sulla scuola non sta facendo agguati, ma tenta di rispondere ad un bisogno urgente che non sembra essere del tutto percepito dalla collettività. Si è posto al centro il problema della scuola e subito il Paese si è attivato. L'Italia si è ritrovata a discutere di modello organizzativo, formazione dei docenti, livelli di preparazione e competenza, diritto allo studio, sicurezza, cittadinanza attiva, educazione di genere. Tanti i punti di vista, i retaggi ideologici, le autoreferenzialità, le iperboli estremizzate anche in quest'Aula. Ma voglio sottolineare alcuni punti sui quali penso invece vi siano importanti convergenze: più forza all'autonomia scolastica; più formazione per i docenti; più cooperazione con i servizi territoriali, il terzo settore, l'università e la ricerca e più collaborazione tra le autonomie nelle reti territoriali; più attività laboratoriale incentrata su metodologia didattica all'avanguardia e un'alternanza scuola-lavoro più diffusa e meglio gestita, aperta anche ai settori della cultura del sociale; più arte e musica nella formazione della persona e del cittadino; più libertà agli studenti delle secondarie di secondo grado nella costruzione del proprio curriculum, ovvero metterli nelle condizioni di esplorare nuovi ambiti della conoscenza e coltivare attitudini e talenti che fin da piccolissimi devono poter sperimentare nell'esperienza quotidiana, dentro e fuori la scuola. Sempre dal rapporto del garante, nel 2014 il 67 per cento dei bambini e ragazzi fra i sei e i diciassette anni non è mai andato a teatro, il 55 per cento non è mai andato in un museo, il 23 per cento non è mai andato al cinema, l'80 per cento non è mai andato a un concerto di musica, ma il valore più alto è riferito alla musica classica e all'opera lirica con l'89 per cento. Viene alla mente il pensiero del maestro Abbado, che considerava i beni culturali veri e propri acquedotti in grado di dare risposta a un diritto primario come l'acqua. Un diritto alla cultura evidentemente oggi negato nell'inosservanza delle convenzioni internazionali. In questo clima prendiamo atto dei like e degli applausi sui social nei confronti del giovane insegnante marchigiano che tra i compiti per le vacanze ha invitato i suoi studenti ad ammirare l'alba, a leggere e sognare il futuro. Facciamo tesoro di questo successo per una riflessione: le nostre bambine, i preadolescenti, le ragazze e i ragazzi queste attività devono poterle praticare anche durante il processo formativo nella scuola, e proprio lì devono poter condividere sogni ed emozioni estetiche. A loro va riconosciuto il diritto alla conoscenza della cultura umanistica, della bellezza della musica e del paesaggio. Ecco come leggere il potenziamento dell'esperienza musicale ed artistica, il bisogno di cultura storica e filosofica e di storia delle arti, lo sviluppo della coscienza critica nei confronti dei media e l'accesso più diretto e allargato al nostro patrimonio artistico e culturale. Aspetti contenuti nel disegno di legge e affrontati nella delega sulla cultura umanistica, che fa seguito all'approvazione all'unanimità in 7ᵃ Commissione della risoluzione «Offerta culturale nel settore musicale». Una delega sulla quale il Primo Ministro si è impegnato in prima persona, valorizzando la filiera della formazione che va vista in forte interconnessione con quella della produzione e dell'innovazione culturale. Settori, quello del made in Italy in campo turistico-culturale, dalle grandi potenzialità anche occupazionali, ma che necessita di un primo requisito: che sia per primo il popolo italiano il più consapevole estimatore della qualità della propria offerta culturale. Se il Paese ha compreso che, in una congiuntura di crisi economica e sociale come questa, ripartire dalla scuola può essere una grande occasione per parlare di noi, della nostra identità, del nostro stare nell'Europa e nel mondo, a maggior ragione dobbiamo puntare sull'arricchimento dei curricula artistici, a partire dalla primissima infanzia fino all'alta formazione accademica e universitaria. Con il disegno di legge scuola molti segmenti formativi potranno da subito essere implementati con l'assunzione di docenti, con nuove risorse economiche e con la ripartenza della didattica laboratoriale. Ma raccomando al Governo, poiché gli ordini del giorno sono decaduti, di prendersene a cuore alcuni a mia prima firma: quello sulla necessità di creare specifiche classi di concorso per i licei coreutico-musicali, che attendono da anni una regolarizzazione del reclutamento dei docenti; l'attenzione ai TFA di strumento musicale nella stesura dei bandi di concorso e la richiesta di attivare a breve un tavolo di confronto per affrontare le criticità del settore delle accademie. Ricordo anche l'attenzione alla filosofia di cui ho già detto. Se il clamore mediatico attorno alla scuola, al di là dei tatticismi della politica, ha un merito è senz'altro quello di aver spostato i riflettori finalmente nella direzione di un settore da cui dipende il nostro presente e non solo il nostro futuro. Lo ricordo a me stessa: c'è stato un «la» iniziale ed è stato di iniziativa del Governo, che ha deciso di investire sul sistema scolastico inserendo le risorse opportune nella legge di stabilità 2015. L'impegno che condivido con altri parlamentari, a partire da quelli impegnati nella 7ᵃ Commissione, di cui ringrazio il presidente Marcucci e i relatori, è quello di monitorare con attenzione e determinazione quanto accadrà nei prossimi mesi e soprattutto nei primi anni di attuazione del modello organizzativo. Nell'interesse di ciò che abbiamo di più importante: gli studenti e le studentesse!
2015-06-24	PD	FerraraElena	Signora Presidente, onorevoli colleghe e colleghi, dal rapporto presentato dal Garante per l'infanzia e l'adolescenza due giorni fa proprio qui in Senato emerge che più del 25 per cento dei minorenni e del 37 per cento dei giovani vive un senso di esclusione nella relazione con lo Stato e il proprio ambiente di vita. Una consistente porzione di ragazzi e ragazze non fa nulla e nemmeno affronta la frustrazione di quello che ritiene un impossibile accesso al lavoro. Negli ultimi quindici anni quasi tre milioni di ragazzi italiani iscritti alle scuole superiori statali non hanno completato il corso di studi. L'Italia denuncia oltre il 17 per cento di dispersione scolastica, che la colloca agli ultimissimi posti in Europa. In Italia è cresciuto il lavoro minorile e lo sfruttamento avviene su tutto il territorio nazionale. Cosa c'entra questo con il disegno di legge sulla scuola? A sentire i dibattiti di queste ultime settimane sembra che l'attenzione sia davvero rivolta altrove. La scuola è pensata per gli studenti e a loro si deve rivolgere. Questa è una vera priorità. In gioco ci sono i diritti dell'infanzia e il ruolo del minore nella società. Questa è la sfida.
2015-06-24	PD	IdemJosefa	Allora, mettendo in campo tutta la mia empatia, mi sono chiesta come dovrebbe essere una buona scuola per i ragazzi e mi è venuta in mente una scuola che tutti i giorni dia ai ragazzi un contesto in cui siano accolti come persone uniche e speciali, alle quali vogliamo regalare il miglior futuro possibile. Avrei in mente per loro un ambiente empatico e rispettoso, competente e stimolante, che li sappia spronare, motivare, cogliere e guidare per quello che sono: non piccoli adulti o adulti incompleti, che ce l'hanno con gli insegnanti e con il mondo intero, ma cittadini del mondo, che devono crescere e maturare, un passo alla volta, ognuno secondo i propri tempi.
2015-06-24	PD	IdemJosefa	Dicevo prima che quella della scuola è una sfida declinata al futuro e che il futuro richiederà ai giovanissimi di oggi requisiti che la nostra scuola attualmente non fornisce. A tal proposito concordo anch'io che occorre impegnare maggiori risorse in tutte le realtà e strutture investite nel processo dell'istruzione. Parlo dell'edilizia, degli scatti stipendiali e della condizione generale degli insegnanti, che non deve essere precaria ma dignitosa e, considerata l'importanza che il Governo attribuisce a questo tema, a partire dagli aumenti messi in atto con tale legge, c'è la volontà di rimpolpare le risorse a disposizione di detti obiettivi qualora saranno disponibili.
2015-06-24	PD	IdemJosefa	In un mondo sempre più globalizzato occorre sapersi proiettare oltre i confini del proprio Paese. E per contrastare un mondo sempre più competitivo, diseguale ed esclusivo vanno insegnati valori come la solidarietà, la tolleranza, la cooperazione e il rispetto per le persone e delle regole. Dobbiamo fornire ai ragazzi le competenze che servono per le professioni del futuro, tenendo conto del fatto che coloro, che quest'anno inizieranno il loro percorso, tra vent'anni faranno dei mestieri che oggi ancora non esistono. Quella della scuola, quindi, è una sfida declinata al futuro; un futuro che richiederà requisiti che la nostra scuola oggi - e in questo direi siamo tutti d'accordo - in gran parte non fornisce e che la buona scuola si propone di costruire.
2015-06-24	PD	IdemJosefa	La passione, la vocazione e l'umanità nei confronti del discente, però, purtroppo non sono attitudini che possiamo ordinare per legge. Quello che possiamo invece disciplinare con legge è l'obbligo alla formazione costante, capillare e trasversale di tutte le persone che incidono in qualche modo sull'educazione e sulla motivazione degli studenti e, inevitabilmente, lasciano una traccia sui loro curricula. È anche per questo che non mi scandalizza per niente che in futuro sarà valutata la qualità dell'intervento dei docenti e non capisco per niente le proteste in merito a questa novità. Così come non capisco i timori e le critiche espresse in merito ai nuovi strumenti dei dirigenti scolastici apostrofati come super poteri dei presidi sceriffo, come se la cosa più naturale al mondo fosse la presunzione di disonestà e come se i dirigenti fossero stati reclutati sul mercato delle vacche, e non attraverso concorso. La collega Ferrara diceva prima che questa legge non è un agguato, ma una proposta per migliorare la qualità della nostra scuola. E io penso che sia così e ho proposto, pertanto, un emendamento che prevede un continuo monitoraggio e la relazione in Aula. Si è partiti con le migliori intenzioni e l'esito si vedrà.
2015-06-24	PD	IdemJosefa	Nel nostro Paese, gli alunni che rimediano almeno una bocciatura nella loro carriera scolastica sono più di 17 su cento, un dato in sensibile crescita rispetto a dieci anni fa, che peraltro sale fino ad oltre il 25 per cento tra alunni provenienti da contesti socio-economici e culturali deprivati, e questo ci fa capire quanto la buona scuola dipenda anche dalle altre riforme.
2015-06-24	PD	IdemJosefa	Sarà anche per deformazione professionale, perché nello sport si parte sempre dall'obiettivo, che vorrei partire da cosa ha animato le mie riflessioni durante il confronto in tema di scuola, è iniziato l'anno scorso a settembre. E lo vorrei ricordare a tutti i presenti.
2015-06-24	PD	IdemJosefa	Vorrei per ognuno di loro un'opportunità cucita su misura. Vorrei per loro la possibilità di amare lo studio: nel momento in cui saranno in grado di amare lo studio, avremo risolto la maggior parte dei problemi della scuola. Tocca agli adulti convincerli, e anche ai docenti. Tocca a loro spiegare bene, appassionare e trascinare. E non basta dare una lista di ingredienti: dobbiamo spiegare l'arte di cucinare. Non basta più rimpinzare piccole teste di nozioni, ma occorre puntare su capacità come quella di riconoscere strutture e sistemi, oppure quella di collegare informazioni provenienti da ambiti diversi.
2015-06-24	PD	IdemJosefa	È l'attuazione di queste forme di flessibilità dell'autonomia didattica e organizzativa, previste già dal decreto del Presidente della Repubblica del 1999 e che questo testo sottolinea nuovamente, che permette di trovare alternative alla bocciatura degli studenti, che in realtà è la bocciatura di un modello di scuola troppo rigido per trovare offerte formative individualizzate; queste ultime, peraltro, anche supportate dal curriculum dello studente che viene introdotto con questa norma. Tornando ancora un istante al tema della dispersione scolastica, vorrei citare il presidente dell'Associazione nazionale insegnanti educatori e formatori (ANIEF), il quale ritiene che la dispersione scolastica sia legata a doppio filo ai tagli a risorse ed organici della scuola attuati negli ultimi anni e, nello specifico, si riferisce al fatto che sono stati cancellati 200.000 posti, sottratti 8 miliardi di euro e dissolti 4.000 istituti a seguito del cosiddetto dimensionamento, quando invece i finanziamenti sono strettamente correlati al successo formativo. E ancora una volta non sorprende che l'Italia sia al penultimo posto nel confronto europeo, per quanto concerne le risorse destinate alla formazione scolastica. E allora mi chiedo che male c'è se, invece che togliere risorse, aggiungiamo un miliardo di euro fino alla fine di quest'anno e 3 miliardi al bilancio previsto del 2016.
2015-06-24	PD	MarcucciAndrea	In Senato, alla scadenza del termine, sono stati presentati circa 2.150 emendamenti e quasi 100 ordini del giorno; successivamente è stato aperto il termine per la presentazione dei subemendamenti ai quattro emendamenti dei relatori che sono stati circa 700. Le opposizioni hanno in più occasioni avanzato la proposta di giungere allo stralcio degli articoli relativi all'assunzione dei 100.000 precari e alla conseguente presentazione di un apposito decreto-legge per approfondire in un secondo momento gli aspetti considerati più controversi del testo approvato dalla Camera. In particolare, è stata sottolineata la questione del rafforzamento della figura dei dirigenti scolastici, della valutazione dei docenti, della necessità di meccanismi che permettessero una più equa distribuzione delle erogazioni liberali previste dallo school bonus. La discussione si è anche concentrata sui criteri di assunzione dei lavoratori precari che, com'è noto, si è basata sul principio della necessità che la prima tornata di nuovi assunti a tempo indeterminato dovesse essere già stata inserita nelle graduatorie ad esaurimento (GAE) e dovesse aver superato un concorso pubblico; una scelta per certi versi scontata, perché per l'appunto i componenti delle graduatorie ad esaurimento vengono definiti precari di prima fascia e lo stanziamento per assumerli è già definito dalla legge di stabilità. Se l'obiettivo del Governo Renzi è di ridurre la piaga del precariato, per poi eliminarla, non si poteva che cominciare dalle cosiddette GAE. Nella fase successiva, che si avvierà già nel 2016, le assunzioni saranno condizionate al superamento di un pubblico concorso e al possesso dell'abilitazione all'insegnamento. In questo senso sono comprensibili le proteste di molti di coloro che vedono delusa la speranza di essere chiamati nel corso del primo ciclo di assunzioni. Va anche detto, tuttavia, che, secondo quanto previsto dalla proposta di legge, costoro potranno partecipare al concorso, vedendo ampiamente valorizzata la loro esperienza d'insegnamento. Si è dunque avviata l'illustrazione degli emendamenti presentati che è proseguita in maniera serrata nel corso di sette sedute. Solo nella giornata del 15 giugno si sono avuti i pareri della Commissione bilancio sul provvedimento e sugli articoli 1 e 3, cui sono seguiti i pareri dei relatori, del Governo ed il voto a un numero, seppur ristretto (circa 10) di emendamenti. Nei giorni successivi sono giunti anche i pareri della Commissione bilancio sugli emendamenti sostitutivi agli articoli 1 e 3 dei relatori e dei relativi subemendamenti. È in questo contesto così complesso (non mi pare grande l'interesse da parte dell'Assemblea su questo tema, ma noi non ci facciamo caso) che ho concesso ai relatori il tempo per scrivere una proposta di sintesi, in grado di mantenere i capisaldi del disegno di legge e di integrarli con una serie di modifiche, figlie del dibattito nel Paese ed in Parlamento. Una proposta, sia detto con la dovuta franchezza, in grado anche di sfoltire il numero e la qualità degli emendamenti depositati. Così siamo arrivati alla Commissione di ieri ed alla proposta dei relatori senatori Puglisi e Conte, che approfitto per ringraziare per il loro impegno e la loro applicazione. Una proposta che mi pare abbia tenuto conto della promessa evocata. Ovvero, arrivare alla stesura di un testo capace di offrire uno spunto di sintesi sui temi più controversi. Un lavoro efficace ed appassionato che i colleghi Puglisi e Conte hanno rispettato alla lettera. Sulla questione della premialità riservata ai docenti, si sono ridefiniti i componenti della commissione di valutazione: il numero dei docenti passa dai due previsti dalla Camera agli attuali tre, di cui due scelti dal collegio dei docenti e uno dal consiglio di istituto, con l'aggiunta di un componente esterno individuato dall'ufficio scolastico regionale tra docenti, dirigenti scolastici e dirigenti tecnici. A questi vanno aggiunti un rappresentante degli studenti e un rappresentante dei genitori, per il secondo ciclo di istruzione, scelti dal consiglio di istituto. Rispetto alla valutazione del merito si propone un nuovo sistema nel quale, al termine del triennio 2016-2018, gli Uffici scolastici regionali inviano al Ministero dell'istruzione, dell'università e della ricerca una relazione sui criteri adottati dalle istituzioni scolastiche per il riconoscimento del merito dei docenti. Sulla base delle relazioni ricevute, un apposito comitato tecnico-scientifico nominato dal Ministro dell'istruzione predispone le linee guida per la valutazione del merito dei docenti a livello nazionale. Tali linee guida sono riviste periodicamente, sulla base delle evidenze che emergono dalle relazioni degli Uffici scolastici regionali. Io vorrei sottolineare questa grande novità. Abbiamo parlato per anni di merito, di individuazione di un criterio che si aggiungesse a quello dell'anzianità. Ecco, io sono convinto che la proposta avanzata dai relatori rappresenti un ottimo punto di equilibrio. Ultima, ma non per importanza, la card di 500 euro dei quali a lungo si è dibattuto. Altro tema dirimente è quello dei dirigenti scolastici. Vengono introdotti nuovi criteri per la valutazione dei dirigenti scolastici attraverso indicatori per la loro valutazione che tengano conto del contributo al miglioramento del servizio scolastico previsti nel rapporto di autovalutazione e dei seguenti criteri generali: competenze gestionali ed organizzative; valorizzazione dell'impegno e dei meriti professionali; apprezzamento del proprio operato; contributo al miglioramento del successo formativo e scolastico degli studenti; direzione unitaria della scuola. A questi vanno aggiunti i nuovi criteri per il conferimento delle funzioni ispettive attribuite in base alla procedura pubblica mediante valutazione comparativa dei curricula e previo avviso pubblico. Inoltre, nella proposta d'incarico ai docenti il dirigente scolastico dovrà tenere conto, oltre che delle autocandidature, anche della precedenza nell'assegnazione della sede ai sensi della legge 5 febbraio 1992, n. 104. L'incarico di durata triennale per gli stessi docenti è rinnovato purché in coerenza con il piano dell'offerta formativa. Si è poi chiarito che il dirigente scolastico potrà utilizzare i docenti in classi di concorso diverse da quelle per le quali sono abilitati, purché posseggano titoli di studio validi per l'insegnamento della disciplina e percorsi formativi e competenze professionali coerenti con gli insegnamenti da impartire e purché non siano disponibili nell'ambito territoriale docenti abilitati in quelle classi di concorso. A questo proposito mi preme tornare a sottolineare un dato di fatto: gli insegnanti sono assunti dallo Stato e non c'è alcun potere d'arbitrio concesso ai cosiddetti presidi. Altro punto cardine sono le assunzioni. Per l'anno scolastico 2015-2016, il piano straordinario di assunzioni a tempo indeterminato di personale docente per le istituzioni scolastiche statali di ogni ordine e grado prevede la copertura di tutti i posti comuni e di sostegno dell'organico di diritto, rimasti vacanti e disponibili all'esito delle operazioni di immissione in ruolo effettuate per il medesimo anno scolastico, al termine delle quali sono soppresse le graduatorie dei concorsi per titoli ed esami banditi anteriormente al 2012. Per l'anno scolastico 2015-2016 il Ministero dell'istruzione, dell'università e della ricerca è altresì autorizzato a coprire gli ulteriori posti di potenziamento previsti dalla legge. Sono assunti a tempo indeterminato i vincitori... PRESIDENTE. Senatore Marcucci, scusi se la richiamo, ma lei doveva illustrare i lavori della Commissione. È apprezzabile la sua illustrazione, ma la prego di sintetizzarla e di concludere il suo intervento.
2015-06-24	PD	MarcucciAndrea	Intanto registro un fatto che dovrebbe essere giudicato positivo dalla maggioranza come dall'opposizione: la scuola, dopo anni di marginalità, è tornata ad essere al centro del dibattito culturale e politico del nostro Paese e questa è una novità di rilievo ed un progresso significativo, perché vuol dire che, dopo anni in cui ci siamo divisi su dettagli spesso di scarsa importanza, stiamo mettendo a fuoco le vere priorità dell'Italia. Di questo credo si debba ringraziare, comunque la si pensi, il ministro Giannini e tutto il Ministero della pubblica istruzione, dell'università e della ricerca per aver avvertito l'esigenza di rimettere mano non ad una semplice riforma, ma ad una legge che ha lo scopo di liberare la scuola, di metterla nelle condizioni di tornare ad essere la spina dorsale del Paese.
2015-06-24	PD	MartiniClaudio	Certamente era prevedibile ed auspicabile un serrato confronto su questo tema, ma il dialogo è stato troppo polarizzato e troppo condizionato dalla battaglia politica generale. Ad un clima già surriscaldato nella scuola, dove si sommavano e si sommano legittime e comprensibili preoccupazioni a chiusure corporative ormai vecchie e non più utili, delle quali però non parla nessuno e da cui nessuno prende le distanze, doveva corrispondere un dibattito politico più consapevole ed utile - io direi anche più selettivo e propositivo - che offrisse alle proteste nel Paese uno sbocco nuovo e positivo, e non la solita logica dell'accettazione in blocco o del rifiuto in blocco.
2015-06-24	PD	MartiniClaudio	Ho detto "avviato", certo, perché il cammino sarà lungo. Tante cose che servono non sono dentro questo disegno di legge, e non potevano esserci, e dovranno seguire. Mai la riforma della scuola è stata fatta con un unico provvedimento, ma sempre con un complesso di azioni e di leggi. E sarà anche complicato e difficile, perché non ci sono ricette facili, al di là dell'elencazione dei punti di tutto ciò che noi vorremmo, ed anche perché veniamo da tanti anni di tagli e di provvedimenti contraddittori, periodo rispetto al quale prima o poi bisognerà voltare pagina.
2015-06-24	PD	MartiniClaudio	Il Presidente del Consiglio ha ammesso che ci sono stati limiti di comunicazione da parte del Governo, e questo non ha certo aiutato il buon decorso del provvedimento. Ma tutti noi ci abbiamo messo del nostro e soprattutto chi ha insistentemente parlato di distruzione della scuola, di attentato alla Costituzione, di morte della democrazia: queste sono state le parole che spesso hanno attraversato tutta la discussione.
2015-06-24	PD	MartiniClaudio	La chiamata diretta è certo un'innovazione delicata che va gestita con molta attenzione, ma non è uno scandalo, se pensiamo che essa esiste già nel nostro Paese, sia pure in esperienze limitate e sperimentali e tuttavia di qualità, non ai margini del sistema, ma nel cuore innovativo del sistema. In Italia si fa già la chiamata diretta in alcune scuole ed io sono andato a vedere e a parlare con chi la fa. La realtà non è quella di una regressione. C'è un dialogo tra chi chiede di venire nella scuola e il dirigente scolastico che sceglie, e questo punto anche il disegno di legge richiama. C'è la presa in carico da parte della comunità del nuovo arrivato con un tutor. Non c'è limitazione della libertà di insegnamento e si supera l'arrivo random nelle scuole, che è un limite che noi abbiamo. Insomma, non c'è il preside sceriffo e non c'è l'insegnante schiavo. C'è anche un dialogo organizzato, e chi già lo fa ci dà anche dei suggerimenti che potranno essere utili prima di cominciare davvero. E così è per la premialità. Non entro nel merito, ma il concetto è soprattutto questo. Tra i criteri che si utilizzeranno per valutare il dirigente scolastico c'è proprio la capacità di fare lavorare la comunità. Se non lo farà, anche lui perderà punteggio. Questa è l'ottica che propongo, in conclusione: vedere dove si fa già, imparare e capire come si può migliorare. Se non si fa, staremo sempre fermi. Io spero in un dialogo più alto e fecondo. Vedo uno spazio politico e di merito. I punti più controversi di questo disegno di legge partiranno nel biennio 2016-2017. Abbiamo un anno di tempo per approfondire, affinare, simulare e parlare con chi è già avanti. Chiediamo al Governo di assumere, dopo il disegno di legge, altre iniziative, di mettere in campo le altre proposte e trovare il modo di riaprire un confronto anche sul contratto, per dare un riconoscimento e per discutere di forme più avanzate di collaborazione. Così si può recuperare la frattura di oggi e dare nuove speranze al mondo della scuola e al Paese tutto. Il centrosinistra mette la scuola al centro del suo progetto e mette risorse nella scuola. E questa è già una svolta.
2015-06-24	PD	MartiniClaudio	Nel corso della discussione, abbiamo ascoltato accuse di privatizzazione della scuola, di aziendalizzazione, di annullamento della libertà di insegnamento, di discriminazione dei territori e di smantellamento della scuola pubblica. Non voglio partecipare a questo tipo di discussione. Il tempo dirà se avranno avuto ragione coloro che prevedono catastrofi per la scuola - e a dire il vero non sono i primi, anche se poi, comunque, questa scuola la vogliamo ancora difendere - o chi pensa, come noi, che con questa legge si sia avviato un percorso di riforma complicato e difficile, se si vuole anche controverso, ma non eretico rispetto alla tradizione della scuola italiana e al dettato costituzionale.
2015-06-24	PD	MattesiniDonella	(ore 20,30) ( Segue MATTESINI). Nidi e materne non sono più a domanda individuale, ma vi è un pieno riconoscimento nel sistema educativo nazionale in un percorso di continuità educativa. Guardate, è un fatto straordinario. Lo dico a chi ci ascolta da casa, ai bambini e alle bambine che oggi non hanno accesso a questi servizi. Lo dico alle tante donne e alle famiglie che non vi hanno accesso. Lo 0-6 per questo Paese è un fatto straordinario, perché dagli anni '80 si sono fatti molteplici tentativi di riconoscimento e ad oggi, con questa legge, si dà concretezza a tutto ciò. Si sancisce, quindi, il dovere dello Stato a riconoscere il diritto dei bambini e delle bambine e delle famiglie ad avere un'adeguata offerta di nidi e scuole materne in tutto il territorio nazionale, affrontando di petto e con decisione una grande disuguaglianza oggi esistente in Italia. Sono infatti poco più del 13 per cento gli aventi diritto alla frequenza del nido e, tra l'altro, con una disomogeneità territoriale terribile: si va dal 2 per cento della Calabria fino al 30 per cento della Toscana e dell'Emilia. L'organizzazione Save the Children ha pubblicato l'anno scorso un'indagine sulla povertà minorile ed ha evidenziato come la più pesante sia la povertà educativa: qualcosa che va oltre la scuola, naturalmente. Bisogna però ricordare che la povertà educativa va intesa come la privazione da parte di bambini ed adolescenti della possibilità di apprendere, sperimentare e far fiorire liberamente capacità, talenti ed aspirazioni. Tutte le ricerche ormai da anni dimostrano e testimoniano come l'offerta educativa e di relazione sia decisiva per far emergere potenzialità. Ed è ancora ampiamente documentato come le bambine ed i bambini che hanno potuto accedere ai nidi e alle scuole materne abbiano un miglior percorso scolastico nonché lavorativo e, quindi, una vita più felice, di maggiore realizzazione dei propri desideri. Inserire lo 0-6 nel percorso educativo nazionale vuol dire dare risposte concrete, attivare una rete di servizi essenziali, quella rete che fin dalla nascita mette a disposizione servizi ed attività che migliorano conoscenze e competenze. Infatti, è bene ricordare che gli svantaggi di oggi si traducono soprattutto in vere e proprie diseguaglianze domani. Noi invece con la legge in esame, e anche con questa parte così importante, promuoviamo e creiamo le condizioni per un sistema educativo che promuove pari opportunità di educazione, di istruzione, di relazione e di gioco. Ricordo che la Fondazione Zancan ha presentato all'inizio dell'anno uno studio che evidenzia come la povertà minorile, un tema che dovremmo affrontare maggiormente, si riduce del 70 per cento laddove è forte la presenza di servizi. E noi con questa legge andiamo a strutturare la rete dei servizi per la prima infanzia. Quindi, avere in una legge la possibilità di definire i livelli essenziali delle prestazioni della scuola per l'infanzia all'interno del sistema 0-6 è davvero qualcosa di straordinario. Ma voglio affermare che le linee materne, e quindi il servizio 0-6, sono prima di tutto un servizio educativo per i bambini, ed indirettamente svolgono anche una funzione di straordinario supporto alle famiglie, alla genitorialità, alla conciliazione tra tempi di vita e tempi di lavoro. E ciò è essenziale in uno Stato in cui la natalità è oggi più bassa della mortalità, dove le donne sono costrette a scegliere di non fare figli o a licenziarsi in modo massiccio nel primo anno di vita dei bambini proprio per assenza di servizi, nonché talvolta della rete familiare. Questo, quindi, è un punto fondamentale perché lo 0-6 offre una grande potenzialità di servizio educativo, promuovendo l'inclusione, perché offre ai bambini la possibilità di crescere secondo pari opportunità e possibilità. Ma parlo di scuola dell'inclusione anche con riferimento a quella parte importante che riguarda gli alunni con disabilità, attraverso il riconoscimento di diverse forme di comunicazione, individuando anche qui i livelli essenziali delle prestazioni scolastiche, sanitarie e sociali, e prevedendo indicatori di autovalutazione e valutazione dell'inclusione scolastica, nonché la revisione delle modalità e degli atti relativi alla certificazione. Altro aspetto importante è la previsione dell'obbligo di formazione iniziale e in servizio per i dirigenti scolastici e i docenti sugli aspetti pedagogico-didattici ed organizzativi dell'integrazione scolastica, nonché la formazione obbligatoria per tutto il personale tecnico-amministrativo della scuola, con riferimento all'assistenza di base e agli aspetti organizzativi. L'integrazione degli studenti disabili, infatti, non è solo compito degli insegnanti di sostegno, ma anche della comunità educante. E questo è un fatto fondamentale, perché trasforma e pone l'Italia, che su detto punto ha già una storia cui fanno riferimento molti Paesi europei e non solo, un passo avanti. Altrettanto importante è la previsione della garanzia dell'istruzione domiciliare per gli alunni di cui alla legge n. 104 del 1992. Quindi, si tratta davvero di un percorso di grande integrazione. Sottolineo un altro aspetto che - secondo me - attiene alla inclusione e alla promozione di pari opportunità. Mi riferisco alla importanza di creare un rapporto fattivo e utile fra scuola e mondo del lavoro. È una scelta davvero importantissima che, attraverso la definizione delle modalità relative all'orientamento, ma anche all'alternanza scuola-lavoro, introduce un elemento di grande valore e di grande cambiamento. Prevedere per i licei duecento ore complessive nel triennio e quattrocento ore per gli istituti tecnici e professionali vuol dire avere un'attenzione importantissima, soprattutto se pensiamo che l'alternanza può essere svolta anche all'estero. Si tratta di un'altra scelta di grande importanza, che rafforza il rapporto tra scuola e territorio, tra scuola e lavoro, che supera davvero quella frattura che troppo spesso si frappone tra il percorso scolastico e quello lavorativo. Altrettanto importante è la promozione della didattica laboratoriale. Tante proteste sono state mosse quando, con la cosiddetta legge Gelmini, sono state tagliate le ore di laboratorio. Qui si ripromuove la didattica laboratoriale, ma in modo nuovo, perché è una attività didattica da promuoversi dentro le scuole, e soprattutto all'esterno, attraverso la costituzione di poli professionali, e quindi, in collaborazione con le camere di commercio piuttosto che con gli enti pubblici, per raggiungere obiettivi straordinari quali l'orientamento della didattica e della formazione nei settori strategici del made in Italy. Quindi, la scuola davvero si innova attraverso l'autonomia scolastica e diventa un punto fondamentale di un rapporto diverso con il territorio, portando ricchezza al territorio stesso.
2015-06-24	PD	MattesiniDonella	Questa legge introduce, tra le altre, una novità che ritengo davvero rilevante perché propone un percorso educativo e, quindi, il diritto all'educazione a partire dalla nascita di ogni bambino e bambina. Finalmente - lo sottolineo - accanto al sistema scolastico che conosciamo di scuola primaria e secondaria si introduce un percorso finora sconosciuto, ovvero il sistema generale che viene chiamato 0-6.
2015-06-24	PD	MattesiniDonella	Signora Presidente, voglio partire ricordando quanto contenuto nel comma 1 dell'articolo 1 di questa legge laddove si afferma che l'obiettivo è affermare il ruolo centrale della scuola innalzando i livelli di istruzione e le competenze, rispettando i tempi e gli stili di apprendimento e ancora contrastando le disuguaglianze sociali, culturali e territoriali prevenendo e recuperando l'abbandono scolastico e la dispersione scolastica, nonché garantendo pari opportunità. Si delinea in modo molto chiaro anche nell'articolato successivo l'idea e la proposta di una scuola che sviluppa la sua funzione e organizzazione promuovendo un fattore fondamentale qual è quello dell'inclusione sociale, che diventa, quindi, elemento fondamentale per la costruzione di una cittadinanza vera.
2015-06-24	PD	MineoCorradino	Manca del tutto, nella legge, un'idea della formazione per chi è nato nel terzo millennio. Servono davvero più materie, più nozioni da apprendere, più test da superare? No. La matematica si insegna daccapo all'università, così la filosofia, o il latino, o il diritto. Quello che serve ai nostri ragazzi è una cultura civica, repubblicana; serve educarli al confronto e al rispetto, serve offrirgli una formazione logica polivalente. Sapete, sia la scienza umanista - come la chiama Renzi - sia la matematica possono essere gioco, fantasia, stimolo a confrontarsi con la logica, con il pensiero che si articola nelle forme diverse; musica e matematica, latino e diritto romano, magnifico esempio di inclusione. È il metodo quello che serve, non una litania di regole. Perché dopo la licenza, magari a 18 anni - cioè un anno prima, come succede in altri Paesi - i nostri ragazzi possano scegliere come e dove continuare a studiare, quale occasione prendere al volo. Ancora di più tale ragionamento vale per l'industria. Pensate alla meccatronica a Reggio Emilia: credete veramente che lì serva una persona che abbia imparato a ripetere al tornio sempre la stessa operazione? No, serve piuttosto un ragazzo vivace, duttile, capace di cambiare lavoro e di immettere nel prodotto quel valore aggiunto, che ovunque si chiama «produttività». Nella riforma non c'è neppure un'idea o una mission per la scuola pubblica. Ricorre spesso, invece, una parola magica: «autonomia». Ma l'autonomia senza un forte investimento perequativo - che manca del tutto - separa i destini delle scuole di serie A da quelli delle scuole di serie B. Queste ultime, nei quartieri disagiati, daranno certo vita a tanti progetti, che libereranno pro tempore l'insegnante dal calvario dell'insegnamento e daranno punti e meriti al dirigente. Certo, queste scuole inviteranno le aziende, se ce ne sono intorno, a reclutare manodopera e forse innalzeranno la soglia minima dei voti, per rifare il blasone alla scuola. Nella migliore delle ipotesi queste scuole proporranno, in salsa 2016, quel vecchio avviamento professionale, che era un sistema avanzato ai tempi di Gentile, nel 1923. Cosa accadrà nei bei quartieri? Apparentemente, un'altra musica: il dirigente riuscirà ad attirare e gratificare i professori migliori e verranno introdotte nuove discipline da studiare, nell'illusione di poter garantire ai nostri figli, ai figli della classe media, almeno il mantenimento del loro antico status sociale. Si tratta però di un'illusione, perché la proletarizzazione dei ceti medi, in Europa e in America, è una tendenza inarrestabile. Mamme, potrete mandare i vostri ragazzi a lezione per tutta la vita, ma non potrete garantir loro di diventare notai, grandi medici o archistar. Sarebbe meglio, molto meglio, se, insieme all'utile imparassero la logica, le lingue e lo spirito civico, in una scuola veramente nazionale, pubblica e per tutti. Si potrebbe poi cogliere al balzo la palla che offre l'ENI, quando assume un filosofo per studiare gli scenari in Africa, o un ospedale americano, che cerca non un medico che conosca tutto, ad esempio, sul braccio, ma un medico che sia anche ingegnere, o il Conseil européen pour la recherche nucléaire (CERN), che ha bisogno di intelligenze elastiche adatte al lavoro di squadra. Di tutto questo nella legge non si parla. C'è, invece, un messaggio chiarissimo all'insegnante, a cui si dice: stai punito! Diritti? No, doveri! Il contratto nazionale? Meglio un cadeaux dal Governo, con premi e assunzioni dirette, ma a condizione che tutti i docenti entrino, via via, nell'organico detto dell'autonomia e si sottopongano al comando del dirigente, longa manus del potere del Governo. Tutti in fila, col cappello in mano. E questi insegnanti dovrebbero essere maestri per i nostri ragazzi? Politicanti della scuola: a questo li ridurrete! Onorevoli senatori, mentre il Governo rinvia la riforma del catasto - pare che i consiglieri non abbiano detto a Renzi che il valore catastale di un alloggio popolare sarebbe aumentato di sei volte a Napoli e di quattro volte a Roma - mentre si balbetta sulla questione morale, nascondendosi dietro garantismi pelosi, e ancora non è arrivata neppure la sospensione per De Luca, ecco che si sceglie di passare in forza sulla scuola. Lo si fa per colpa dell'ostruzionismo dell'opposizione? No, il Presidente Marcucci non ha mai usato quel termine: me lo diceva stamane e con noi c'era il senatore Calderoli. È il quotidiano «la Repubblica» che glielo avrebbe messo in bocca, forse facendo confusione tra le risposte di Marcucci e le veline quotidiane che arrivano ai giornali da Palazzo Chigi. Questo atto di forza, con le scuole chiuse e il confronto rimandato a settembre, serve solo per nascondere l'incapacità nel quotidiano governare: si pensi all'immigrazione, a mafia capitale e all'irrilevanza dell'Italia nel dossier greco. Il Premier si confronta con la difficoltà del Governo e, beninteso, la colpa non è sua: è difficile governare senza una burocrazia efficiente e quando manca un senso etico diffuso. Questa prova di forza serve però a rilanciare la promessa renziana, dicendo: non governo, ma governerò, se il Parlamento mi darà deleghe su ogni cosa e se, forzando ancora di più la scommessa, la nostra democrazia si ridurrà semplicemente ad eleggere direttamente un Primo Ministro, che poi sarà inamovibile per cinque anni. Questo tipo di forzatura, però, non funziona e la scuola diventa vittima di questo azzardo. Renzi avrebbe voluto aprire, ma qualcuno lo ha consigliato a chiudere e a passare in forza. Forse aveva capito che sarebbe stato meglio fermarsi e discutere, ma poi ha prevalso la voglia giacobina di passare d'imperio, a costo di regalarci una legge, di cui si può dire soltanto che è una legge vecchia.
2015-06-24	PD	PagliariGiorgio	; sa muoversi nei confronti degli insegnanti, dei genitori, dei ragazzi e di tutti gli operatori della scuola, perché l'insegnante non è un atomo della scuola ma un operatore della scuola e, ai sensi dell'articolo 3 della Costituzione, nella specificità della sua funzione è uguale a tutti gli altri. Nella funzione di una scuola moderna, di una scuola che deve affermarsi sul piano del merito e della competenza, questa è una strada seria, consapevole, assolutamente conforme alla Costituzione, al principio di uguaglianza, prima ancora che alla libertà di insegnamento.
2015-06-24	PD	PagliariGiorgio	L'insegnante, che è consapevole delle proprie attribuzioni, della propria competenza e della propria professionalità, non può avere timore di una valutazione. La valutazione è ciò che meglio dà il metro all'insegnante rispetto al suo modo di esercitare il ruolo, rispetto al suo modo di essere nella scuola. Questa valutazione, come avviene all'università - naturalmente con gli elementi di diversità che vanno sicuramente impostati - non può prescindere dal contesto in cui l'insegnante opera. La valutazione non valuta il tasso di scientificità dell'insegnante. Certo, ci vuole una preparazione approfondita; ci vuole certamente una competenza consolidata; ma l'insegnante intanto si qualifica tale non se è un premio Nobel, ma se è insegnante, se nel contesto sa rapportarsi con gli studenti, sa formarli ed educarli
2015-06-24	PD	PagliariGiorgio	Signor Presidente, onorevoli colleghi, il Partito Democratico voterà contro queste pregiudiziali, e lo farà per ragioni ben precise, legate proprio agli articoli che sono stati citati nel corso di questa discussione. Si è posto il problema dell'organizzazione della scuola attraverso i poteri attribuiti al dirigente; si è posto il problema, nella discussione, della inadeguatezza di un modello verticistico della scuola. Credo che valutazioni politiche di questo tipo si possano fare, ma quando si parla di Costituzione e di dettati normativi siamo ben lontani da tutto questo. Abbiamo una organizzazione che, nel rispetto dell'articolo 97 della Costituzione (che prevede che per legge si attribuiscano le competenze dei pubblici uffici) stabilisce all'interno della scuola un ordine di competenze e una ripartizione di compiti che fa sì che questa scuola dell'autonomia abbia un riferimento, un responsabile preciso, quale è il preside, in una logica che peraltro tiene conto di tutte le componenti della scuola: del collegio di istituto, del collegio dei docenti, delle rappresentanze dei genitori e degli insegnanti. Tutto questo è nel rispetto dell'articolo 97 della Costituzione, nonché dell'articolo 33 della stessa Carta. Si dice che viene violata la libertà dell'insegnamento. Sotto quale profilo viene violata tale libertà? E prima ancora, cosa significa libertà dell'insegnamento? Significa la possibilità di impostare il proprio insegnamento, le lezioni, la diffusione del proprio sapere secondo il proprio discernimento, ma non significa che ci si sottragga al principio fondamentale della responsabilità sancito dall'articolo 28 della Costituzione.
2015-06-24	PD	PagliariGiorgio	e il rispetto della propria persona. Certo, la vita lavorativa in tutti i contesti è una vita difficile e complicata, in cui ci possono anche essere degli scontri, ma dire che porre una regola che stabilisce un principio di valutazione, riporta a questo principio di valutazione l'operato dell'insegnante e pone l'insegnante a confronto con la valutazione, significa violare la libertà di insegnamento, credo sia davvero eccessivo. Con ciò si pone un altro problema, ovvero se vogliamo provare a riformare la scuola o vogliamo mantenere lo status quo e se, con il contributo di tutti, vogliamo elevare il livello della scuola - di cui non sto a contestare il valore - per renderlo più adeguato al contesto europeo, ad un concetto dinamico di democrazia e di rapporto tra lo stesso docente e i genitori, che nella specificità dei ruoli non viene meno al rilievo dell'articolo 3 della Costituzione, e a un contesto nel quale tutti devono essere consapevoli che ci sono diritti e doveri per tutti e che rispetto a questi diritti e a questi doveri si deve rispondere. A proposito del tema dell'articolo 34 della Costituzione, si è posto qui il problema dei bonus. Ebbene, credo che su questo tema dovremmo uscire dal contesto delle pregiudiziali, dei guelfi e dei ghibellini, e ricordarci che il bonus fiscale non è un contributo alle scuole, ma rientra nel diritto allo studio, è un contributo allo studente, che andando in una scuola di questo tipo, non è a carico del bilancio pubblico e che si tratta di una detrazione dell'onere che grava sul genitore, parziale e limitata, che non toglie la parità di contributo tra quello che uno studente paga alla scuola pubblica e quello che paga alla scuola privata. Ciò significa semplicemente lasciare una libertà di scelta, che spesso è frutto del diritto al lavoro dei genitori, prima ancora che del diritto all'istruzione. Quando parliamo di questo tema, non parliamo solo delle scuole di élite, ma di quelle a cui spesso si rivolgono i genitori, che avendo situazioni lavorative molto complicate hanno bisogno di particolari regimi di assistenza dei propri figli. Per ciò che riguarda il tema relativo all'articolo 3 della Costituzione, credo che tutti sappiano che la Corte costituzionale ha detto che tale articolo viene violato quando situazioni uguali vengono trattate in modo diverso, ma non quando, in presenza di elementi oggettivi di diversificazione, c'è una disciplina diversificata, che non è contraria alla logica e non è palesemente irrazionale. Non ho sentito nel dibattito sui presupposti di costituzionalità del disegno di legge in esame nessuna considerazione che ponesse in evidenza una discriminazione non giustificata o che imputasse a queste disposizioni una irrazionalità manifesta. Certo, quando scendiamo sul piano delle scelte politiche, che vengono tradotte nelle norme giuridiche, siamo in un campo nel quale la valutazione politica è sempre discutibile, ma sul piano del sindacato di costituzionalità credo che si debba avere un riferimento serio nella Costituzione, che non può essere utilizzata come uno strumento di propaganda, ma come un riferimento dell'azione e dell'indirizzo politico che tutti dovremmo rispettare, se davvero la vogliamo applicare. Concludo con un riferimento al tema della chiamata diretta, che secondo alcuni elude il principio del concorso. Credo che, se il contesto cui facciamo riferimento è uguale per tutti, questa sia un'affermazione del tutto gratuita ed inaccettabile. Quando la chiamata viene fatta tra coloro che hanno superato il concorso e quindi sono nella condizione di poter esercitare la funzione di docenti, non c'è nessuna elusione del principio del concorso e la chiamata non esclude, per nessuno degli insegnanti, la certezza del posto e della propria funzione. Credo che questo sia il quadro di riferimento e per tali ragioni il Gruppo del Partito Democratico voterà contro le pregiudiziali di costituzionalità.
2015-06-24	PD	RicchiutiLucrezia	Ci sono due grandi aspetti che gettano pesanti ombre su questo disegno di legge che, se non risolti, mi vedranno contraria. Il primo è la scarsezza delle risorse. Tutto questo magnificare l'autonomia è ipotizzato a invarianza di spesa. I danari per gli F-35 si trovano, le coperture per lo sblocca Italia si sono trovate, la delega fiscale e i conseguenti decreti delegati avranno effetti depressivi del gettito fiscale, ma per la scuola pubblica non si trova un euro in più se non quelli strettamente necessari per le assunzioni e quelli per la carta del docente per gli acquisti culturali degli insegnanti.
2015-06-24	PD	RicchiutiLucrezia	Ma veniamo alle disposizioni fiscali. I commi 144 e seguenti del maxiemendamento dei relatori prevedono il cosiddetto school bonus, vale a dire una cospicua agevolazione tributaria per le erogazioni liberali in favore non solo delle strutture scolastiche, ma anche per interventi che migliorino l'occupabilità degli studenti, incluse le scuole paritarie. A parte che andrebbe meglio specificato il significato di «migliore occupabilità», ma faccio presente che in Commissione finanze nel nostro parere avevamo espresso di eliminare questa possibilità perché già riconducibile alle detrazioni già previste dalla lettera i-octies) dell'articolo 15 del testo unico delle imposte sui redditi. L'agevolazione assume la forma del credito d'imposta, spalmato su tre anni, del 65 per cento dell'erogazione per gli anni 2015 e 2016 e del 50 per cento per i periodi d'imposta successivi al 31 dicembre 2016. Oltre alla detrazione triennale, il credito d'imposta non rileva ai fini della determinazione dei redditi ed è fruibile anche mediante compensazione se i soggetti sono titolari di reddito d'impresa. Si pone il limite d'importo a 100.000 euro ad anno per tre anni e quindi il limite totale al credito d'imposta può arrivare fino a 300.000 euro. Si tratta in definitiva di una disposizione molto favorevole per il contribuente facoltoso. È stato sottolineato, da varie parti, come questo istituto sia simile al cosiddetto art bonus di cui all'articolo 1 del decreto-legge n. 83 del 2014. L'assimilazione non è corretta, poiché nel provvedimento del 2014 l'erogazione liberale, che dà il diritto di credito d'imposta, è volta solo a beni culturali pubblici, mentre qui essa varrebbe anche per immobili di proprietà privata e soprattutto il paradosso è che per l' art bonus, che prevede un'erogazione per finalità pubbliche abbiamo previsto una soglia molto bassa, mentre per lo school bonus, che prevede un'erogazione sostanzialmente per strutture private, abbiamo previsto una soglia esageratamente alta! In pratica è concesso al contribuente, a prescindere dalla sua capacità contributiva, di alleggerire il proprio carico fiscale, indirizzando risorse finanziarie verso beni privati, riproducendo un meccanismo simile a quello vigente nel diritto societario, in cui è possibile dedurre le spese volte alla produzione del reddito. Il problema di equità e ragionevolezza fiscale e di rispetto del precetto sul carattere progressivo del sistema tributario (articolo 53 della Costituzione), cui la Corte costituzionale ha sempre annesso un'importanza basilare nel nostro ordinamento, è dunque evidente. Lo school bonus contrasta anche con l'articolo 33 della Costituzione, che prevede la libertà dei privati di istituire scuole senza oneri per lo Stato (principio ritenuto anche questo basilare dalla Corte costituzionale). La Commissione finanze e tesoro - presso cui ho fatto da relatrice - ha espresso parere favorevole sul testo a patto che fosse introdotto un limite in termini di importo assoluto al credito d'imposta, ma 300.000 euro non sono un limite, sono una manifesta elusione del parere della Commissione finanze. Pensate che per le ristrutturazioni edilizie è previsto il credito d'imposta del 50 per cento, ma con il limite di 48.000 euro su dieci anni, quindi 4.800 euro all'anno: 100.000 euro all'anno per le scuole private non vi sembrano troppi? È per questo che ho presentato un subemendamento all'emendamento dei relatori, che almeno chiarisca che il tetto sia al massimo di 100.000 euro non per periodo d'imposta, ma come massimo per i tre anni d'imposta. Aspetto di sapere che ne sarà di questo subemendamento. Ribadendo che se ci fosse stata la possibilità di poter votare gli emendamenti di diversi colleghi sicuramente migliorativi del provvedimento li avrei votati, e precisando che avevo presentato un emendamento che eliminava lo school bonus o che, in subordine, inseriva una soglia a 500 euro e non a 100.000 come ha fatto il mio partito, voterò per spirito di disciplina questo provvedimento. Rimango convinta che chiunque voglia scegliere di mandare i propri figli alle scuole private sia libero di farlo, ma a proprie spese, senza oneri per la collettività. Sono per una scuola pubblica e di eccellenza, e non voglio che le mie tasse contribuiscano a costruire o ristrutturare le scuole dei privati: esattamente il contrario di quello che stiamo facendo con questo provvedimento.
2015-06-24	PD	RicchiutiLucrezia	Si mettono i soldi per assumere o stabilizzare più di 100.000 persone e questo è un bene. Per troppe persone il precariato durava da anni, umiliava aspettative, passioni ed esperienza. Si stabiliscono principi di apertura della scuola alle tecnologie digitali, al mondo del lavoro in termini di esperienza pratica e comunque le si assegnano obiettivi aggiornati e di respiro. Si tenta in sostanza di dare linfa al principio dell'autonomia che per molti aspetti era rimasto lettera morta. Quanto ai compiti del dirigente scolastico, dall'idea del preside-sceriffo o preside-sindaco si è scesi al più mite ruolo di un preside proponente che ha poteri significativi, ma questi sono calati entro un contesto più collegiale di quanto non fosse nel disegno originario. Resta il potere di proposta degli incarichi triennali, a partire - sembra - non dal prossimo anno scolastico, ma dal successivo.
2015-06-24	PD	RicchiutiLucrezia	Signor Presidente, onorevoli colleghi, il disegno di legge che stiamo esaminando ha suscitato enormi polemiche nel Paese. Queste polemiche non le ho condivise tutte. La scuola ha bisogno disperato di uno scossone, di un rinnovamento, di un potenziamento. Il provvedimento approvato dalla Camera è una base di partenza accettabile, ma purtroppo non priva di ambiguità e di falle. Dico prima le luci e poi verrò alle ombre.
2015-06-24	PD	TocciWalter	Abbiamo salutato tutti con piacere la proposta di riaprire il dialogo convocando una grande conferenza a luglio. Ci ho creduto, cercando nel mio piccolo di dare un contributo, non solo con i pochi caratteri di un sms al Presidente, ma con decine di pagine di proposte ritenute innovative anche da osservatori neutrali, con lealtà verso il Governo e impegno a favore del mio partito, sia in passato sia in futuro. Poi c'è stata la marcia indietro di Renzi: in poche ore si è passati dall'offerta di un confronto all'imposizione del voto di fiducia. II risultato fa tristezza solo a dirlo: per la prima volta nella vita repubblicana, il Senato è costretto ad approvare una legge sulla scuola senza poterla emendare né in Commissione né in Aula.
2015-06-24	PD	TocciWalter	C'era poi proprio bisogno di creare uno sconquasso per approvare un provvedimento tanto modesto? È una riforma mancata che scivola come l'acqua sulle pietre dei ritardi italiani, eppure ha aperto una ferita mai così profonda nell'animo della scuola: sono due facce della stessa medaglia. È apparso un film già visto. Gli insegnanti sono stati penalizzati da quasi tutti i provvedimenti legislativi degli ultimi vent'anni: il blocco degli stipendi, la mancanza di risorse, la complicazione burocratica. Rimaneva solo la titolarità della cattedra e la libertà di insegnamento. Se viene meno anche l'ultimo riconoscimento si ferisce la dignità dell'insegnante.
2015-06-24	PD	TocciWalter	Ecco la ragione profonda della protesta che il Governo non riesce neppure a comprendere. Era l'occasione per riconoscere il merito degli insegnanti. Non serve l' una tantum elargita in rivalità con i colleghi. Solo la testa vuota degli economisti di palazzo può pensare che tali incentivi migliorino la qualità. La scuola è più complessa: ci vuole la nuova figura professionale dell'insegnante esperto che segue il tutoraggio dei neoassunti, l'orientamento degli studenti, l'innovazione didattica. Il merito nella scuola non è un guadagno solipsistico, è una risorsa che arricchisce gli altri. Il merito a scuola è la candela che accende altre candele, senza perdere la propria luce, ma illuminando l'intera comunità. La scuola è l'istituzione pubblica che coniuga la comunità e la libertà dell'educazione. Lo sbilanciamento a favore del preside è come introdurre un elefante nella cristalleria. Il potere discrezionale di derogare le graduatorie di merito dei concorsi nel Paese reale significa aprire la breccia al clientelismo, a ulteriori diseguaglianze, alle scuole di tendenza ideologica, proprio mentre premono alle porte i fondamentalismi. Si è sprecata l'occasione di una vera riforma. C'erano tutte le condizioni favorevoli. Per la prima volta il Presidente del Consiglio aveva messo la scuola al primo posto. Avrebbe dovuto chiamare le migliori intelligenze del Paese a scrivere un progetto all'altezza dei problemi del secolo che viene, per guardare in faccia la realtà, anche quella più amara, e per cambiarla. Il neoanalfabetismo degli adulti riguarda il 70 per cento della popolazione, il dato più grave in area OCSE. Gli apprendimenti sui banchi non durano nella vita adulta. I nostri giovani rimangono a scuola fino a diciannove anni, più dello standard europeo, ma l'efficacia formativa diminuisce dalle elementari alle superiori. I cicli scolastici sono incongruenti e discontinui, perdono studenti fino al 17 per cento, una quota molto alta. Evidentemente la didattica, i cicli e il modo stesso di fare scuola andrebbero ripensati di fronte alle sfide del mondo nuovo. Come si fa a parlare di scuola senza affrontare questi problemi? Qualcuno pensa che si possano risolvere con il preside solo al comando? Nel dopoguerra la scuola italiana insegnò a leggere e a scrivere a milioni di analfabeti, portò alla laurea i figli dei contadini e degli operai, rinnovò la didattica seguendo la lezione di grandi maestri. E fu il miracolo della crescita civile, democratica di un grande Paese industriale. Oggi siamo più ricchi di allora e ancora non siamo in grado di mettere la scuola nelle condizioni di compiere un altro miracolo, di adempiere pienamente ai compiti repubblicani, di rimuovere le diseguaglianze e adeguare le competenze dei cittadini all'epoca della conoscenza. Di questa portata sono i cambiamenti necessari. Di riforme finte ne abbiamo viste troppe nel ventennio passato. Qui si chiede la fiducia per imporre una legge che si occupa solo di amministrazione scolastica e al più di un piano assunzioni, una legge che rimesta l'esistente con molte ripetizioni e gravi errori, che scrive centinaia di pagine di norme eterogenee e improvvisate, aumentando una burocrazia già oggi asfissiante. Il vero cambiamento della scuola è ancora da immaginare: chi saprà attuarlo in futuro sarà ricordato come la più grande personalità politica del Paese.
2015-06-24	PD	TocciWalter	Ho apprezzato il presidente Renzi quando ha riconosciuto di aver commesso un errore sulla scuola; erano parole impegnative, inusuali e sincere, come si è visto poi nel tentativo che ha fatto di correggere la rotta.
2015-06-24	PD	TocciWalter	Mi rivolgo al presidente Grasso. La riforma del bicameralismo non va confusa con l'umiliazione di questa Assemblea. Si attribuisce il blocco agli emendamenti dell'opposizione. Non è vero, la scorsa settimana è stata la mia parte politica a chiedere il rinvio dei lavori della Commissione; dovremmo riconoscerlo. Lo sento come un dovere. Ho contrastato aspramente in Parlamento ben due leggi sulla scuola, prima quella della ministra Moratti e poi quella della ministra Gelmini. Sono stati, a mio avviso, due provvedimenti devastanti, però devo riconoscere - proprio qui, di fronte ai colleghi della destra, anche se sono assenti - che a quei tempi noi dell'opposizione abbiamo potuto votare gli emendamenti dopo un vivace dibattito parlamentare.
2015-06-25	LN	ArrigoniPaolo	Caro Renzi, la scuola italiana non è dunque alla preistoria come hai voluto far intendere. Sei tu rimasto alla preistoria.
2015-06-25	LN	ArrigoniPaolo	Il maxiemendamento, diversamente da quanto detto dal presidente della 7ᵃ Commissione Marcucci, non contiene la sintesi del dibattito nel Paese e nel Parlamento, perché il dibattito è stato bruscamente interrotto. Non vanno bene le otto deleghe in bianco. Alla Lega Nord non sta bene che il Governo, senza il controllo del Parlamento, in ordine al piano triennale dell'offerta formativa, possa decidere di seguire le linee proposte dall'Organizzazione mondiale della sanità sull'educazione sessuale dei bambini e degli studenti o, persino, sui pericolosi principi che si stanno diffondendo sempre più nelle scuole, legati alla cultura gender. È eccessivo, poi, il potere concesso ai dirigenti scolastici, perché è concreto il rischio che quel potere possa essere esercitato in maniera distorta. Manca infatti un organo di garanzia che vigili sul loro operato. Non sempre i dirigenti sono persone illuminate. Riteniamo inoltre che sia sbagliato dare un eccessivo potere senza precisare la necessità che lo stesso dirigente debba possedere una cultura della distribuzione di responsabilità verso i suoi collaboratori. Sorgeranno certamente situazioni di isolamento se non di contrapposizione tra il dirigente e il personale della scuola. Il disegno di legge, poi, pensa troppo solo al contenitore, ma tocca poco la sostanza, cioè lo studente che rappresenta la centralità della scuola. Poco o nulla dice sull'impostazione del lavoro didattico, di come fare scuola per tutti gli alunni che un insegnante ha nella classe, che hanno peculiarità diverse e dunque bisogni diversi (per esempio i diversamente abili). Gli studenti, con questo disegno di legge, saranno delle vittime, altro che protagonisti! Renzi, il fenomeno davanti alla lavagna in maniche di camicia, presentava la riforma esaltandone gli aspetti a detta di lui innovativi: l'autonomia scolastica e il merito. Ma Renzi ignora che già oggi, all'interno delle scuole, l'autonomia può essere già esercitata. Il decreto del Presidente della Repubblica n. 275 del 1999 fornisce già gli strumenti necessari per l'autonomia. Il merito può essere già incentivato, perché già oggi le figure di sistema possono essere retribuite dal fondo d'istituto. Anche in questo caso c'è il decreto legislativo n. 150 del 2009 di Brunetta che delinea la valutazione dei docenti e la famosa meritocrazia. Che fine ha fatto questa legge dello Stato?
2015-06-25	LN	ArrigoniPaolo	Oggi la scuola - pur con i suoi limiti - ha degli elementi valoriali che derivano dall'impegno dagli operatori scolastici dai quali, da sempre, dipende il successo o meno delle varie riforme che si sono succedute. Operatori della scuola che in questa pseudo riforma sono stati ignorati e che dunque in un "contesto ambientale" pessimo dovranno prepararsi ad applicarsi al peggio! La Lega Nord, vicina agli insegnanti e agli studenti, voterà convintamente contro questa oscenità che sta ponendo in pieno imbarazzo il ministro Giannini, un ministro commissariato e ora lasciato con il cerino in mano.
2015-06-25	LN	ArrigoniPaolo	Signor Presidente, colleghi, signora ministro Giannini, che si arrivasse al bavaglio renziano sulla riforma era scontato visto il ricatto del Premier degli ultimi giorni, che ha parafrasato una celebre frase di Garibaldi dicendo: o questa legge e 100.000 insegnanti assunti, oppure solo i 23.000 del turnover. Peraltro stamattina è venuta a galla la verità e a settembre gli assunti saranno molti di meno. Non sarà morte del Governo, ma con questa pseudoriforma varata con un atto di imperio, con un nuovo schiaffo al Parlamento, Renzi scava ulteriormente la fossa del suo Esecutivo. Come ho detto ieri in discussione generale, lo ripeto oggi: all'obiettivo di realizzare la buona scuola - un progetto descritto in un dossier pieno di buone intenzioni, che resteranno però sulla carta - si è sostituito l'obiettivo di realizzare un inefficiente ufficio di collocamento, che da un lato procede a fare delle assunzioni di massa senza una necessaria certificazione delle competenze, mentre dall'altro lato va a peggiorare lo stato di precariato di molti. Migliaia di insegnanti che non rientrano nei 100.000 fortunati si ritroveranno senza le minime garanzie, cioè nel buio assoluto, costretti magari ad oltre 50 anni di età a tentare la fortuna con un concorso oppure, più probabilmente, con un ricorso. Non ci sorprende la scelta di Renzi di mettere il bavaglio! Dopo la batosta del PD alle ultime elezioni amministrative e gli incubi di mafia capitale, ha scelto di ritornare al modello Renzi 1, quello decisionista, quello muscolare, nella illusione di ritornare ai fasti e consensi del primo periodo di Governo. Lo ripeto: questo non accadrà mai! Il declino di questo Governo e, dunque, di Renzi è irreversibile, con un PD sempre più lacerato. Questa ennesima fiducia umilia il mondo della scuola. Insegnanti, genitori e studenti resteranno inascoltati. Questa nuova fiducia non è il segnale di un Premier autorevole; è un atto autoritario, ma soprattutto è un chiaro segnale di debolezza e di paura nei confronti dell'opinione pubblica che sta iniziando a capire la vostra spocchia, la vostra incapacità e dunque inadeguatezza nella guida del Paese. Tale paura, peraltro, è acuita dal problema della sospensione di De Luca in Campania, un pasticcio in cui vi siete cacciati voi del PD, ed è confermata in queste ore dalla retromarcia sulla riforma del codice dei giochi e su quella del catasto. Su quest'ultima riforma, che rivede le rendite catastali e dunque apre le porte a maggiori tasse, forse vi siete accorti di come famiglie e imprese con IMU e TASI sono state massacrate negli ultimi 3 anni, durante i quali i tre Governi dei nominati a trazione PD hanno portato il prelievo della patrimoniale da 9,2 miliardi del 2011 ai 25 miliardi del 2014, senza contare gli aumenti che stanno già scattando quest'anno. Questa è la verità, altro che la balla di un Governo che ha abbassato le tasse!
2015-06-25	LN	CandianiStefano	, facendo fino in fondo il nostro dovere difendendo i cittadini a partire dall'istruzione! Infatti, signor Presidente, quello che sta avvenendo e che è avvenuto in queste ore e in questi giorni è un ricatto: un ricatto nei confronti degli insegnanti. Qui c'è un'opposizione che li sta difendendo, mentre Renzi all'esterno dice: si oppongono alla mia riforma, alla grande riforma, a quella che vuole svecchiare la scuola e io non posso assumerli. Questo è l'ennesimo ricatto. Erano gli 80 euro qualche tempo fa e adesso il ricatto è sull'assunzione dei precari, dietro al quale invece si nasconde un disegno egemonico di potere da parte del Presidente del Consiglio dei ministri. Questo è l'inizio del pensiero unico; questo è l'archetipo del partito unico, che voi state sostenendo! Lo dico anche ai banchi deserti del Nuovo Centrodestra, a coloro cioè che in questo momento forse sono più impegnati a pensare alle grane del sottosegretario Castiglione che a quello che dovranno votare oggi. Qual è il contenuto della riforma che sostenute? Di che cosa stiamo parlando? Stiamo parlando del piano dell'offerta formativa? Stiamo parlando di qualcosa che darà al nostro Paese e ai nostri giovani più capacità di essere competenti e concorrenti rispetto ai loro colleghi europei? Niente di tutto questo.
2015-06-25	LN	CandianiStefano	CANDIANI. Signor Presidente, faccia valere le prerogative di rappresentanza per quest'Assemblea. Non può esserci un Sottosegretario, quando si parla di scuola.
2015-06-25	LN	CandianiStefano	Signor Presidente, in fondo c'è ancora un ricatto. Il maxiemendamento contiene ancora il comma 16, quello che prevede l'istruzione gender e che nulla ha a che fare con la famiglia, perché in questa riforma della scuola (e non c'è ancora il Ministro in Aula), non si parla per nulla di famiglia e di educazione, ma si declina tutto in termini di cultura gender. No, signor Presidente, noi non vogliamo questa deformazione della scuola. Noi difendiamo la famiglia e chiediamo a Giovanardi e a tutti gli altri senatori del Nuovo Centrodestra, che vengono sempre qui a parlarci della retorica della famiglia, se voteranno la fiducia. Voi siete sotto ricatto, infatti, altrimenti Renzi caccia Alfano e voi non siete più nulla. Questo è il ricatto che vi fa svendere il diritto alla famiglia e la nostra cultura di base, che noi invece difendiamo. È vero, signor Presidente, che Parigi val bene una messa, ma qui per voi la coscienza e la viltà sono esattamente la stessa cosa! Vergognatevi!
2015-06-25	LN	CandianiStefano	Signor Presidente, prima in corridoio ho incontrato un senatore del Partito Democratico che mi ha chiesto: «Voi votate contro, vero? Perché almeno voi potete». Vede Presidente, in questo stanno il paradosso e la parodia di questo momento e del disegno di legge in esame: voi votate contro, vero? Perché voi potete. Perché, c'è forse il vincolo di mandato? Senatori del Partito Democratico, c'è vincolo di mandato? Presidente, è stato modificato l'articolo della Costituzione? Allora non votatela, se non la riconoscete come una riforma valida! Non votatela. Prendete il vostro coraggio e non votatela! Altrimenti questa è una parodia alla Crozza, con la differenza che questa volta non si tratta di un programma televisivo, ma di una cosa seria. Ciò che andrete a votare quando passerete dietro al banco del Governo e direte sì alla fiducia modificherà in maniera determinante il modo di vivere delle persone, a partire dall'istituzione scolastica, la cui difesa dovrebbe essere uno dei primari doveri per chi siede in Parlamento e in Senato. Voi, invece, non lo farete, perché vi piegate ai Diktat di Renzi. Signor Presidente, vorrei ricordare ai nostri colleghi del PD due scenari, ovviamente teorici e ipotetici, ma non molto lontani dalla realtà, e che rappresentano una bella catena di comando del potere politico: il Ministro nomina i soprintendenti regionali; i soprintendenti regionali (chiamiamoli «provveditori», alla vecchia maniera) nominano quelli provinciali, i quali nominano i presidi, i quali scelgono gli insegnanti. Questa è la catena di comando. Questo è il disegno recondito che sta dietro a tutto il progetto ed è lo stesso disegno antidemocratico che un anno fa ci trovavamo a combattere in questa stessa Aula quando si parlava della riforma del Senato e del Titolo V della Costituzione; un disegno che vuole accentrato nelle mani del Presidente del Consiglio dei ministri tutto il potere, finanche quello della scelta degli insegnanti a scuola. Aggiungo anche una caratteristica tipica del nostro Paese. Poniamo due presidi di due scuole, entrambi con dei parenti che fanno gli insegnanti: tu assumi il mio e io assumo il tuo. Si tratta di clientelismo. Con questa riforma voi state rendendo strutturale il clientelismo che renderà le scuole schiave del ricatto dei presidi-sceriffi che andranno a scegliere, incrociandosi, i parenti che fanno gli insegnanti. Questa è la riforma della scuola che state votando, una riforma della scuola a cui noi ci opponiamo orgogliosamente
2015-06-25	LN	CandianiStefano	Un sistema serio avrebbe fatto una riforma della scuola a partire da chi la scuola la vive, e non sulla testa di chi la scuola la fa tutti i giorni.
2015-06-25	LN	CandianiStefano	slogan : «La scuola non si chiama Renzi e il preside non si chiama Agnese»).
2015-06-25	LN	CentinaioGianMarco	Avremmo voluto parlare degli insegnanti perché - non ce ne siamo dimenticati - insieme agli studenti sono i veri protagonisti della scuola. Gli insegnanti, infatti, sono coloro che tengono alta la scuola italiana e, sottopagati, sono considerati degli eroi perché spesso gli vengono rifilate classi in cui c'è gente che non ha neanche voglia di fare la "O" col bicchiere.
2015-06-25	LN	CentinaioGianMarco	Avremmo voluto parlare del futuro degli studenti, Presidente, perché gli studenti ce l'hanno chiesto, ve l'hanno chiesto. E sapete qual è stata la risposta? Mandateci le vostre idee in 140 caratteri in un tweet. Solo il Presidente del Consiglio è in grado di parlare esclusivamente con i tweet, le persone evolute mentalmente forse hanno qualcosa in più da dire di un semplice tweet. Avremmo voluto parlare delle scuole e della situazione in cui versano. È impensabile parlare della scuola europea, con Renzi alla lavagna, quando poi ai genitori, a inizio anno scolastico, viene dato un elenco del materiale didattico da portare, compresa la carta igienica, perché mancano i soldi per le scuole. Prima mettete la carta igienica nelle scuole, poi parlate del preside sceriffo
2015-06-25	LN	CentinaioGianMarco	Non solo e non tanto perché è una fiducia - e la fiducia a questo Governo non la voteremo mai - ma perché la Lega vota contro questo provvedimento, che non è altro che la vaselina che state dando agli studenti e ai professori italiani. Questa è la vaselina della buona scuola! (I senatori del Gruppo LN-Aut espongono cartelli e un tubetto di vaselina). Mettetela a bilancio dello Stato italiano e datela ad ogni professore. Questo è quello che subiranno gli insegnanti. (Gli assistenti parlamentari provvedono a ritirare i cartelli e il tubetto). PRESIDENTE. Per favore, colleghi, togliete i cartelli. Senatori, collaborate. (Il senatore Crosio persiste nell'esporre il cartello). Senatore Crosio, non si faccia male, per favore. Senatore Crosio, la richiamo all'ordine.
2015-06-25	LN	CentinaioGianMarco	Se il Presidente del Consiglio minaccia, visto che ormai lo conosciamo da un anno, alle minacce si risponde come persone serie: non ci si nasconde. Oggi chi vota sì vota per affossare la scuola ed è sordo alle sue richieste, perché è impossibile pensare che esistano senatori che, ad oggi, non si siano confrontati con almeno un insegnante. Quindi, nel momento in cui avete aperto almeno una di quelle mail che hanno intasato la vostra casella di posta elettronica, avete capito quello che la scuola vi sta chiedendo e quello che la scuola italiana sta chiedendo, che è totalmente diverso dalla proposta che state facendo. L'abbiamo detto in più di un'occasione e l'hanno detto anche i miei colleghi, che mi hanno preceduto: non è solo la Lega a dire no a quest'imbroglio; la Lega si fa portavoce del mondo della scuola, di milioni di persone che sono state chiare, molto chiare. Ci hanno detto di essere contrarie a questo provvedimento e ci hanno chiesto di votare no nel momento in cui Renzi fosse venuto in Aula e avesse zittito il dibattito parlamentare e la votazione degli emendamenti. Persone contrarie ad un provvedimento che voi chiamate riforma, perché questo è tutto tranne che una riforma della scuola. Anche in questo caso, non prendete in giro la gente. Contrari al ruolo del preside, o come lo volete chiamare. Contrari alle scelte fatte per la stabilizzazione. Contrari alle scelte non fatte e per non aver ascoltato il mondo della scuola: quando venite a raccontarci che siete andati in giro per le scuole ad ascoltare gli insegnanti e gli studenti, beh, ascoltate veramente ciò che hanno da dire insegnanti e studenti sul vostro metodo di ascolto. Contrari alla mancanza di progettualità: non c'è un progetto su cosa si vuol fare di questa benedetta scuola italiana; non c'è un progetto in cui si dica dove si vuole andare, se la scuola italiana vuole diventare europea come le scuole esistenti in tutta Europa o se dobbiamo tornare alle scuole del Terzo mondo. Un'occasione mancata, colleghi, e non lo dice il senatore Centinaio, il Gruppo della Lega Nord, ma la Fondazione Agnelli, che ieri ha detto che questo provvedimento, non questa riforma, è un'occasione mancata. È normale che chi avesse delle aspettative sia rimasto tradito. Nel momento in cui il Presidente del Consiglio, come ho ricordato ieri, seduto a quel banco aveva detto che per lui la scuola era una priorità, tutti hanno coltivato delle aspettative, compresi noi. Avevamo delle aspettative. Un Presidente, che doveva essere innovatore, ha trasformato tutto - signor Ministro, come vede non parlo di lei, ma del Presidente del Consiglio e dei suoi collaboratori - in un'occasione persa: avete perso un'occasione. Avremmo voluto parlare di scuola in un modo serio, costruttivo. Ci saremmo voluti confrontare sulle varie idee di scuola presenti in questo Parlamento, non tra le varie idee di scuola che ci sono tra maggioranza e opposizione - non più minoranza, presidente Marcucci - ma tra le varie idee che ci sono tra i diversi i Gruppi perché all'interno della minoranza ci sono idee diverse. Il bello di questo Parlamento è che ognuno avrebbe portato la propria idea di scuola e ci saremmo confrontati. Purtroppo non ci siamo riusciti. Avremmo voluto parlare di programmi didattici perché, come ho detto, una vera riforma parla di questo e non solamente della stabilizzazione degli insegnanti perché lo impone l'Europa
2015-06-25	LN	CentinaioGianMarco	Signor Presidente, finalmente l'Aula comincia a riempirsi. Siamo arrivati al punto cruciale, colleghi: per settimane ci siamo confrontati nelle Commissioni, ne abbiamo parlato in questi giorni e abbiamo cercato di stanare i colleghi del Partito Democratico, soprattutto il Ministro e il sottosegretario Faraone (ma magari anche Renzi, se si fosse degnato di venirci a trovare per raccontarci la sua idea di scuola). Da una parte, vi sono alcuni colleghi; dall'altra, ve ne sono altri, con i pro e i contro del provvedimento. Da una parte o dall'altra: bisogna scegliere, stasera bisogna fare una scelta; non ci si può nascondere - colleghi della maggioranza, mi rivolgo soprattutto a voi - dietro alla disciplina di partito. È vietato, cari colleghi, andare a dire agli insegnanti che in questo momento ci stanno ascoltando - e sono veramente tanti, non pensavo - di essere contrari a questo provvedimento, ma che Renzi ci minaccia con la questione di fiducia. Siate onesti con chi in questo momento vi sta ascoltando e con i vostri interlocutori.
2015-06-25	LN	CrosioJonny	Avete annientato gli enti locali, togliendo addirittura al popolo la possibilità di esprimere il proprio pensiero nella cabina elettorale. Avete fatto finta di cancellare province che non avete cancellato e avete creato il delirio con Delrio, per quanto riguarda quelle realtà, sotto il profilo politico-amministrativo. Siamo tornati ai vecchi metodi che hanno contraddistinto la politica del nostro Paese prima che il cittadino potesse esprimersi liberamente, quando i sindaci venivano scelti all'interno di una stanza e, troppo spesso, si trovava l'utile idiota che si metteva a disposizione. Con il vostro pensiero siamo tornati a questo: se ci si fosse fermati esclusivamente alla questione delle Province, avreste solo fatto un disastro, che però ha un effetto valanga, perché il pensiero che avete messo e state mettendo in campo politicamente è lo stesso sulla scuola.
2015-06-25	LN	CrosioJonny	C'è una cosa, poi, che mi lascia l'amaro in bocca, e lo dico sommessamente, in virtù dell'esperienza amministrativa che ho, come hanno tanti miei colleghi in quest'Aula. Io vengo da una Regione periferica, da una Regione di montagna, e chi ha fatto l'amministratore in quelle realtà sa quanti sacrifici abbiamo dovuto mettere in campo negli ultimi venti anni per far sì che le scuole di montagna restassero aperte, a presidio del territorio e di una cultura fondamentale in tutto il Paese, e non solo da noi. E questo risultato è stato raggiunto con grande impegno e con grandi sacrifici, in ordine economico e di programmazione. Ma questo è un mondo che non vi appartiene. È un mondo che non appartiene a questo Governo. Già non apparteneva al Governo Monti, che è stato il seme, il germe, della linea di pensiero di dimenticarsi della periferia, degli enti locali e di quanto hanno fatto anche per la scuola.
2015-06-25	LN	CrosioJonny	E leggetevi i resoconti stenografici di certi dibattiti fatti in altri Parlamenti: quello che si fa per l'agricoltura di montagna, si fa per la scuola di montagna. Vi rendete conto che stiamo massacrando il nostro territorio dentro un tritacarne che non parla italiano, ma probabilmente tedesco? È un disastro per il nostro Paese.
2015-06-25	LN	CrosioJonny	Ma con l'atteggiamento che avete avuto su questo altrettanto importante provvedimento, che è quello della scuola, non possiamo non dire che siete dei somari. Non avete imparato nulla. Siete dei pessimi studenti in ordine politico. Ma questo non ci stupisce, perché è il metodo, è l'orientamento da parte di questo Governo: colpi di maggioranza e scelte non condivise, e in questo caso, non solo dal Parlamento, ma dal resto del Paese. È un provvedimento unilaterale che, anche nella sua essenza, non dice assolutamente nulla.
2015-06-25	LN	CrosioJonny	Non ve ne frega nulla della periferia né di quanti sacrifici siano stati fatti - anche da vostri amministratori giudiziosi - per preservare la possibilità di avere scuole di montagna come presidio del territorio, a quasi 2.000 metri. Immaginate che cosa vuol dire tenere aperta una scuola a 2.000 metri? Questo Parlamento, se fosse stato serio, come ne esistono in altre Regioni alpine, avrebbe perso due o tre ore solo ed esclusivamente per parlare delle scuole di periferia in maniera seria.
2015-06-25	LN	CrosioJonny	Sono però convinto di una cosa: probabilmente, se ci trovassimo in un'aula di scuola, non saremmo sicuramente i bulli della scuola. Siete voi i bulli della scuola, voi ed il vostro - come posso definirlo? - Fonzie. Noi siamo i buoni e voi siete i cattivi, ancora una volta, e non perché abbiamo ragione, bensì perché abbiamo un altro approccio con la nostra gente e i nostri territori. A voi dei territori periferici non frega assolutamente nulla. Avete un altro fine politico, per cui siete neanche rimandati, ma bocciati sonoramente ancora una volta. Siete dei somari, voi e Fonzie!
2015-06-25	M5S	BlundoRosettaEnza	Colleghi, gli italiani hanno finalmente capito che siete dei giocatori di poker e che anche sulla scuola, in questi mesi, non avete fatto altro che bluffare, cercando tenacemente di raggiungere un unico risultato: liberarvi del peso economico della scuola pubblica, sordi e incapaci di capire che, invece, investire sulla scuola significa investire sul futuro del Paese, e l'Italia resta ancora al 3,8 per cento del PIL investito sulla scuola, contro percentuali ben diverse in tutta Europa.
2015-06-25	M5S	BlundoRosettaEnza	La ringrazio, Presidente, proprio dell'ascolto abbiamo bisogno, ma non vorrei che mi venisse ridotto il tempo. Ho iniziato questo mio percorso in una scuola pubblica valorizzata dai decreti delegati del 1974, con deleghe rientranti in un quadro normativo di riferimento ben circostanziato e alle porte di un cambiamento che avrebbe trasformato nella scuola primaria l'insegnante unico in un team docente. Ricordo le resistenze delle colleghe più anziane per il cambiamento, ma quel cambiamento, Ministro, era supportato da studi pedagogici, sociologici e normativi di alto valore. Questo testo invece, imposto dal Partito Democratico, culturalmente povero e non rappresentativo dell'universo scolastico, tradisce tristemente quei valori. Non servono a nulla, senatore Russo, interventi pedagogici a tampone, successivi. Non c'è nulla di democratico né nel metodo utilizzato né nel merito, nulla di condivisibile. Ancora una volta alla base c'è solo l'esigenza di sgravare economicamente lo Stato da qualsiasi minimo impegno economico sulla scuola pubblica
2015-06-25	M5S	BlundoRosettaEnza	Oggi avrei preferito, colleghi, non fare questa dichiarazione di voto, perché il provvedimento in esame, figlio di un processo assurdo e surreale, rischia di segnare la fine della specificità della scuola pubblica, quella scuola che ho vissuto da allieva e che, dopo un lungo percorso, mi ha visto diventare parte attiva della comunità educante, inizialmente come precaria e di seguito come titolare di cattedra.
2015-06-25	M5S	BlundoRosettaEnza	Per garantire una buona scuola si sarebbe dovuto intervenire per ridurre il numero di alunni per classe e per ripristinare le ore d'insegnamento del ciclo completo di storia, nonché garantire anche nei licei lo studio della nostra Costituzione, quella Costituzione che voi non rispettate.
2015-06-25	M5S	BlundoRosettaEnza	Privilegiate la scuola non pubblica con detrazioni fiscali per le scuole paritarie, attingendo però ai fondi pubblici e svendendo il futuro della scuola pubblica e dei nostri figli al mondo del mercato con le sue logiche perverse ed una facile corruzione
2015-06-25	M5S	BlundoRosettaEnza	Signor Presidente, era il 3 settembre 2014 quando il signor Renzi annunciava il più grande bluff della legislatura: la riforma della scuola. Quel giorno da Palazzo Chigi disse: «Vi propongo un patto educativo con l'ennesima riforma, una cosa diversa. Abbiamo un anno di tempo per rivoluzionare la scuola italiana, ma soprattutto per darle importanza». Il patto, però, lo aveva già stretto e di certo non con il mondo della scuola, se, dopo nove mesi e apparenti disponibilità al dialogo, voterete oggi in Aula un testo che è riuscito a scontentare tutti
2015-06-25	M5S	CioffiAndrea	(ore 13,43) ( Segue CIOFFI). Io vengo dalla Campania, dove spesso ci sono delle logiche di scambio e strani favoritismi (sono cose note, che sappiamo tutti). Già immagino quali favoritismi potranno essere applicati in questo senso, magari contro gli insegnanti che non si vogliono allineare, contro quegli insegnanti che non sono simpatici, magari perché insegnano cose che non piacciono. Magari forniremo qualche insegnante che, come dire, potrà essere più affascinante per il preside di turno? Uomini o donne, non cambia niente. Ci vengono i brividi. Sulla pelle dei precari e per mezzo del solito ricatto occupazionale, volete far passare per buona questa cosa, che buona non è, ma fa semplicemente schifo. Infine, bisogna dire grazie alla maggioranza parlamentare - la vedremo dopo, magari - che qui fuori abbraccia gli insegnanti, gli studenti e i genitori, dicendo che la scuola è una, libera e pubblica (le solite cose e la solita retorica); poi, qui, dentro il Palazzo, ci teniamo ben seduti ed inchiodati sulle solite poltrone, per arrivare alla fine della legislatura. Anche voi sapete che questa cosa fa schifo. Ripeto: lo sapete anche voi. Volete allora mettervi un attimo dritti con la schiena? Signor Presidente, mi avvio a concludere. Non parliamo di responsabilità, perché stiamo facendo carne da macello della scuola. Questa non è responsabilità: questa è irresponsabilità ed egoismo e di questo bisognerebbe vergognarsi. Quindi, quando andiamo a votare, ricordiamocelo. Come tutti i portavoce del Movimento 5 Stelle, sono vicino agli insegnanti che sono qui fuori, manifestano e protestano: è naturale e non c'è neanche bisogno di dirlo. Avremmo voluto farli entrare in Senato, così avreste potuto guardarli in faccia, ma ci sono delle regole di sicurezza che l'hanno impedito. Vi fate proteggere dal Palazzo, voi, uomini e donne completamente scollati da queste realtà. Noi non ci possiamo stare e, ovviamente, questa fiducia non la voteremo mai. Però ricordiamocelo: non diciamo che si agisce così per senso di responsabilità, perché non è vero. Questo è il momento di cacciare le palle! Se ce le avete, quindi, fatecele vedere!
2015-06-25	M5S	CioffiAndrea	Signor Presidente, ci troviamo a parlare con strana retorica della scuola in quest'Aula che, come spesso avviene, è abbastanza assente.
2015-06-25	M5S	CioffiAndrea	Vorrei utilizzare i pochi minuti che mi sono concessi per ringraziare il Governo. Vorrei ringraziarlo caramente e sinceramente, partendo dalle parole che ho sentito ieri pronunciare dal senatore Tocci, quando ha detto che in un primo momento si era partiti con questo disegno di legge e che poi il Premier aveva detto che si sarebbe un attimo fermato e avrebbe convocato gli stati generali della scuola per cercare di ragionare sul tema. Voglio ringraziarlo per averlo fatto. Vogliamo ringraziarlo anche perché abbiamo sentito sempre il senatore Tocci ricordare a tutti in quest'Aula che è stato il Partito Democratico ad aver bloccato la discussione in Commissione. Quindi, dobbiamo ringraziare anche la maggioranza. Quanti ringraziamenti dobbiamo fare! Dobbiamo ringraziare anche il Governo perché siamo arrivati alla trentasettesima fiducia. È la trentasettesima volta che il Governo pone la fiducia su un provvedimento e, considerando i mesi di insediamento di questo Governo, ciò significa che è stato fatto tante volte. Ancora una volta, questo Parlamento è stato esautorato della sua funzione e ha subito la violenza dell'Esecutivo comandato dal tiranno Renzi. Ma rendiamoci conto: è davvero un tiranno o, forse, è semplicemente un piccolo pesce che si crede squalo? Sono i vostri occhi che deformano la sua dimensione? Come diciamo in Campania, è un "piscitiello". Dobbiamo ringraziare il Governo perché oggi abbiamo ufficialmente celebrato il funerale della scuola pubblica. I miei figli - ho due bambini, uno di quattro e uno di due anni - avranno una scuola peggiore ed un sistema in cui le scuole private prevarranno sulla scuola pubblica. Se ci saranno scuole buone e scuole cattive sarà merito vostro. Grazie. Grazie, inoltre, per aver schiacciato tutte le sedi collegiali in cui gli insegnanti liberi potevano confrontarsi sull'attività didattica, mentre abbiamo preferito una scuola sul livello aziendale, in cui avremo i super presidi che potranno disporre dell'istruzione di tutti i nostri figli.
2015-06-25	M5S	MartelliCarlo	A proposito degli studenti, in questo modo abbattete la loro voglia di studiare. Se abbassate la qualità dell'insegnamento in classe, perché magari un professore si mette a leggere il giornale in classe dicendosi "ma a me che mi frega? Mi metto a leggere il giornale, tanto non mi succede niente. Per quello che mi danno cosa dovrei fare?" lo studente bravo, che ha voglia di imparare, si adegua verso il basso. E così continuiamo a scendere. Questa è la scuola "medievale", che fa parte di un progetto di distruzione della cultura dei popoli. Questo è quello che state facendo, in questo modo: più abbassate il livello, più scoraggiate le persone e peggio andrà. State trasformando la scuola in un parcheggio in un "babysitteraggio" di Stato
2015-06-25	M5S	MartelliCarlo	C'è anche la questione dei libri. Conoscete la faccenda dell'editoria scolastica? Esiste il concetto di "informatore del libro", cioè di colui che si presenta e dice al preside, al dirigente scolastico e al collegio docenti di comprare determinati libri, così gli darà un computer, esattamente come avviene con i rappresentanti del farmaco. Stipulate delle convenzioni con questa gente e vi fate dare libri fuori edizione ad un prezzo praticamente simbolico. Ogni insegnante ne potrebbe portare a casa una carrettata. Invece no: voi li dovete mandare in libreria e far pagare i libri a prezzo pieno. Geniale, naturalmente. Parliamo ora della scuola, visto che della scuola non sapete niente. Voi sapete che i dirigenti scolastici sono così disperati da essersi inventati le ore di 50 o 55 minuti. Non lo sapete, vero? Le famose 18 ore curriculari vengono trasformate in 18 ore da 55 minuti, così la somma dei cinque minuti per ogni ora diventa un monte ore addizionale che la scuola può utilizzare per eventuali altre attività, perché non ci sono i soldi. Voi avete fatto un elenco molto lungo di cose extracurriculari che la scuola dovrebbe fare. Ma come? Facendo le ore di cinque minuti? Esattamente come avviene con i telefilm, che dovrebbero durare un'ora, mentre in realtà durano 38 minuti e il resto è tutta pubblicità, l'insegnante insegna 38 minuti e il resto è pubblicità. Questo tempo viene utilizzato per qualcos'altro? È così che si andrà a finire.
2015-06-25	M5S	MartelliCarlo	Il disegno per distruggere la scuola è infatti quello di squalificare chi ci lavora e chi usufruisce della scuola. È questo che state facendo. Provate a dimostrare che non è vero: a voi l'onere della dimostrazione. La squalifica della scuola passa anche per la squalifica degli studenti, perché tutte le volte che voi dite che un insegnante può essere valutato anche dagli studenti, non vi rendete conto che lo studente non è quello che deve valutare. In tutto il mondo civile la valutazione è data in mano ad enti terzi. Immaginate se il bilancio dello Stato o di una qualunque società privata, non venisse certificato da un ente certificatore terzo. Anche quelli sono tutti intrallazzati, ma, di principio, c'è un terzo che certifica. Invece no, la scuola italiana viene autovalutata, cioè valutata dalle stesse persone che ci stanno dentro e dagli utenti del servizio. Immaginate se il prezzo della consumazione al bar venisse stabilito dall'acquirente. L'acquirente mangia un piatto, mangia la qualunque e beve la comunque, per poi dire che non gli è piaciuto molto e che era troppo salato. E, allora, sai che c'è? Ti do uno o due euro, perché tanto vale il pasto. Immaginate se avvenisse una cosa del genere.
2015-06-25	M5S	MartelliCarlo	Inoltre vi vantate dicendo che tenete aperta la scuola anche di pomeriggio. A parte che non lo potreste fare, perché continuate a dire che a legislazione vigente non deve essere speso un centesimo di più, vi ricordo però che la scuola è già aperta di pomeriggio: non lo sapete? Se non lo sapete, ve lo diciamo noi adesso. Le attività extracurriculari si svolgono durante tutto il giorno e spesso ci sono delle attività anche di sabato. Tutto questo è già compreso, quindi non c'è bisogno di fare una riforma, spendendo parole, per dire che farete delle cose che vengono già fatte adesso. Parliamo infine dei presidi. Anzi no, parliamo delle deleghe, che è ancora meglio, perché il succo di questa porcheria è costituito da pagine e pagine di deleghe in bianco affidate al Governo. Ancora una volta il succo delle vostre riforme, che sono tutte uguali, dalla prima all'ultima, è costituito dal taglio dei fondi e poi dalle deleghe al Governo, per fare le peggiori porcate in un momento successivo.
2015-06-25	M5S	MartelliCarlo	Nella scuola state facendo esattamente lo stesso. Gli studenti - questi poveracci di studenti - secondo voi dovrebbero avere un curriculum lungo così. Ma in quali ore? Abbiamo parlato di una faccia: l'insegnante che non ha il tempo materiale perché non ci sono abbastanza ore. Naturalmente, infatti, la cosa sensata sarebbe quella di prevedere più ore di insegnamento, più stipendio e più motivazione. Siccome, però, la chiave di tutto è quella di togliere i soldi alla scuola, voi non potete far lavorare gli insegnanti di più pagandoli di più. Cosa fate in questo modo? Attirate all'interno della scuola delle persone che guardano qualcos'altro nella scuola: guardano al miraggio di avere più tempo libero durante l'estate e più tempo libero durante l'anno. In questo modo la portate sempre verso il basso. Ci sono fior di persone che magari hanno un dottorato di ricerca e escono dalle università - non avendo la possibilità di fare ricerca, perché naturalmente avete tagliato risorse anche alle università - e che sarebbero perfette per mettere a disposizione della scuola tutta la loro conoscenza. Naturalmente non è così, perché vengono considerati esattamente come gli altri. Del resto, cosa ci fa un ricercatore a scuola, umiliato e preso in giro, che quando magari si azzarda a dare un'insufficienza, subito scatta il ricorso al TAR, perché i genitori naturalmente non lo accettano? Con questi sistemi avete anche educato i genitori al fatto che a scuola comandano loro e gli studenti. Lo studente arriva a casa, si lamenta e il genitore si rivolge al consiglio di istituto, che poi "fa il culo" al preside. E il preside che cosa farà? Come minimo richiamerà l'insegnante. Sono tutte storie che già successe, tutte cose di scuola che ogni insegnante può raccontare, sempre e comunque.
2015-06-25	M5S	MartelliCarlo	Volete mettere insieme la primissima infanzia, con quella che prima si chiamava scuola materna. Praticamente un bambino è un infante con il pannolino, fino a 6 anni. Questo è il vostro colpo di genio, ma basterebbe dirlo.
2015-06-25	M5S	MontevecchiMichela	Avremo una scuola che procurerà e produrrà disuguaglianze - l'ho già detto ieri, ma ci torno sopra - perché produrre disuguaglianze, non dare pari opportunità a tutti è un attentato alla Costituzione e i cittadini lo devono sapere. Si sta giocando con la vita degli insegnanti, degli studenti e degli stessi dirigenti scolastici. Non si venga a dire che i dirigenti scolastici sono contenti di questa riforma, perché non è vero, e lo abbiamo sentito nel corso delle audizioni. Anche questa, quindi, è una balla che gira, perché nemmeno a loro piace questa riforma.
2015-06-25	M5S	MontevecchiMichela	Ce lo chiede l'Europa, con un documento del 1995. Per una volta stavamo arrivando in ritardo e ci voleva Renzi per mettere il turbo dove non serviva. Ce lo chiede la JP Morgan, perché alla JP Morgan non vanno bene le Costituzioni degli Stati nazionali sovrani. Vuole alleggerire le Costituzioni e, quindi, si sta facendo un favore all'Europa delle banche e dei banchieri. Si sta facendo un favore a Confindustria, a Reteimprese, a TreeLLLe, perché questa riforma scontenta tutti - il mondo della scuola, gli studenti, i genitori - gioca con le loro vite, ma accontenta il centrodestra. Questa riforma è la riforma Berlusconi 2.0. Non è la riforma di Renzi.
2015-06-25	M5S	MontevecchiMichela	Con il jobs act avete creato un mondo di precari. Con la riforma della scuola avete portato il precariato dentro la scuola. Vi mancava questo tassello per distruggere la Costituzione perché - come diceva Calamandrei - la scuola è un organo costituzionale, al pari della Camera dei deputati, del Senato e del Presidente della Repubblica, e attaccare la scuola oggi significa attaccare un organo costituzionale. Pertanto, concludo il mio intervento con un appello ad un garante, che non è quello che siede al posto del senatore Calderoli, e non è il Presidente del Senato, perché egli è anche più sordo di voi. Oggi mi rivolgo ancora più in alto, cioè al presidente della Repubblica Sergio Mattarella, perché faccia sentire la sua voce al mondo della scuola e a questo Parlamento. Il Presidente della Repubblica è stato Ministro della pubblica istruzione e nel 1989 si trovò a gestire la prima conferenza nazionale sulla scuola, in cui si discuteva di rinnovamento, di riforme e si affrontava il tema dell'autonomia delle istituzioni scolastiche. Presidente Mattarella, faccia sentire la sua voce, perché il Paese in questo momento ne ha estremo bisogno.
2015-06-25	M5S	MontevecchiMichela	L'hanno uccisa perché non vogliono adulti pensanti, adulti consapevoli; adulti che abbiano sviluppato la capacità di un pensiero critico, ovvero adulti in grado di valutare il Parlamento e il lavoro parlamentare. Vogliono continuare ad avere adulti lobotomizzati, come hanno tentato di fare con la propaganda politica e culturale nei media di questo Paese, i media di regime che, ancora oggi, coprono le nefandezze di questa riforma, facendola passare per una che migliorerà la scuola. Ma non è così, e noi lo urliamo nelle Aule parlamentari con grande potenza e con grande forza. La scuola pubblica muore, ma invece quella privata paritaria - udite, cittadini! - gode di ottima salute, perché Renzi continua a mettere soldi nella scuola privata paritaria. Il modello che vuole portare in questo Paese è quello di una scuola pubblica sempre più povera che dovrà poggiarsi sempre di più sulle gambe del privato, e infatti i finanziamenti privati entrano in massa dentro la scuola e detteranno legge dentro la scuola. Vogliono dettare legge su quella che sarà la didattica, la pedagogia, perché vogliono creare un bacino di manovalanza a basso prezzo, con contratti di lavoro precari e, quindi, una massa ricattabile, non più libera di protestare.
2015-06-25	M5S	MontevecchiMichela	La scuola che invece vorrebbe il mondo della scuola, come diceva bene la senatrice Mussini, è la scuola di adesso. Non è la vostra scuola. La scuola di adesso è già una scuola innovativa, perché noi abbiamo già tanti esempi di innovazione che vanno avanti nonostante voi invece di prendere quegli esempi ed inserirli nella buona scuola, li volete frustrare. C'è l'istituto «Ettore Majorana» di Brindisi; ci sono altri istituti in cui si portano avanti nuovi modelli didattici, dove si sono abbandonati i banchi di scuola e ci sono tavoli circolari dove i ragazzi possono collaborare e partecipare anche alla creazione dei contenuti didattici da far circolare nella scuola; dove i ragazzi sono spronati a sperimentare, ad elaborare, a mettere a frutto le proprie intelligenze, a sviluppare il pensiero critico proprio nell'indagine, nella ricerca e nell'elaborazione.
2015-06-25	M5S	MontevecchiMichela	Ma veniamo invece a come sarebbe la scuola del Movimento 5 Stelle, la scuola che vorrebbe "la" scuola. Il Movimento 5 Stelle, insieme alle altre opposizioni, si fa portavoce del mondo della scuola, la cui voce non è stata ascoltata dalla ministra Giannini. Forse, Ministra, il mondo della scuola non ha infarcito i propri discorsi e le proprie istanze di un numero sufficiente di termini inglesi? Forse lei avrebbe capito di più le istanze della scuola se avessimo iniziato a parlare di stakeholders o di upgrading ? Forse le sarebbe arrivato meglio il messaggio, visto che lei dice che, con questa riforma, vuole anche valorizzare e potenziare lo studio della lingua italiana ed aiutare i bambini stranieri ad apprenderla più velocemente. Ma proprio lei che ogni tre per due usa un termine inglese? Fuffa, Ministra, fuffa, perché una linguista che ha a cuore la lingua italiana usa la lingua italiana in tutta la sua ricchezza.
2015-06-25	M5S	MontevecchiMichela	Perché attentate alla scuola? Come diceva Calamandrei, trasformare i sudditi in cittadini è miracolo che solo la scuola può fare. Con il decreto-legge sblocca Italia avete reso il nostro Paese una terra di conquista di investitori stranieri senza scrupoli, di trivelle, senza più vincoli per la bellezza del nostro paesaggio, del nostro patrimonio artistico. Si passerà sopra a tutto in nome degli interessi economici.
2015-06-25	M5S	MontevecchiMichela	Signor Presidente, oggi è un giorno di lutto per questo Paese. Con questo voto di fiducia, si uccide la scuola pubblica e democratica italiana come noi l'abbiamo conosciuta fino ad oggi.
2015-06-25	M5S	MontevecchiMichela	Tutto questo, però, non c'è in questa riforma, perché lei, Ministra, si è preoccupata di essere il braccio di Renzi, il braccio dell'Europa delle banche e della JP Morgan. Lei è sotto incantesimo, è la convitata di pietra nella vicenda relativa alla riforma della scuola. E io ho pena e spero che questo incantesimo si sciolga presto. Mi auguro di poter sentire dalla sua bocca qualche parola, non dico intelligente, ma qualche parola. Dica qualcosa, neanche qualcosa di sinistra, ma dica qualcosa!
2015-06-25	M5S	PugliaSergio	E allora bugiardi, bugiardi fin dall'inizio. I vostri valori sono stati veramente calpestati sempre, ma questo provvedimento è l'evidenza, e il mondo della scuola lo ha capito. Bugiardi e menzogneri. Quando si parla, ad esempio, di valutazione degli insegnanti, voi dite che non vogliono essere valutati. Bugiardi! Chi li valuta? Chi li valuta? Qualche commissione esterna secondo la loro formazione, che poi fate anche pagare? No. Li valuta il preside.
2015-06-25	M5S	PugliaSergio	Poi, però, per scusarvi dite che non è solo e che c'è anche un comitato. E da chi è composto questo comitato? Dagli stessi docenti della scuola! Cioè quelli che, se non fanno i bravi, sono cacciati dal preside! Veramente state costruendo un mostro.
2015-06-25	M5S	PugliaSergio	Signor Presidente, la morte della scuola pubblica. (Il senatore Puglia espone due lumini votivi). PRESIDENTE. Vedo che la luce dell'Aula non è abbastanza, visto che lei ha bisogno di ulteriore luce. La prego di mettere via quei lumini. PUGLIA (M5S). Signor Presidente, questo è il tipo di luce che questo Governo ha messo sulla scuola pubblica. La morte della scuola pubblica avverrà tra qualche ora. Il suono del sì alla fiducia sarà il suo rantolo. A nulla è servita la pubblicità di questo periodo che il Governo ha cercato in tutti i modi di lanciare al Paese: una pubblicità molto aggressiva che già parte dal nome: la buona scuola. Ovviamente il nome, visto così, sembra una cosa bella. O che bello. È buona la scuola. Andiamo a vedere internamente ed è tutt'altro che buono ciò che contiene questo provvedimento. Ma partiamo, per esempio, già dalla modalità con cui il Governo ha cercato di convincere gli insegnanti della bontà del provvedimento. Io vi assumo, cari precari, vi risolvo il problema, ma bisogna far passare il provvedimento così com'è. Il pacchetto, la "polpetta" è questa: prendetela. E oggi abbiamo anche saputo che il numero di assunzioni non è più quello che doveva avvenire all'epoca, quando fu presentata in maniera mediatica questa controriforma (perché è contro il mondo della scuola). Quindi, c'è stato un ricatto sulle assunzioni. Da parte nostra, noi abbiamo detto: togliete di mezzo questo provvedimento. Parliamo solo delle assunzioni. No. Si è parlato anche di autonomia scolastica. Anche in questo caso viene sempre utilizzata una parola che nel nostro inconscio è positiva: autonomia. Che bello, sono autonomo. Invece, cos'è l'autonomia scolastica intesa da questo Governo? Dal PD? È onnipotenza del dirigente, che sceglierà indisturbato gli insegnanti, stabilirà quali docenti premiare e quali cacciare dalla scuola. Dove è il merito? Dove è la qualità? Dove è la libertà? Quando sei obbligato ad ingraziarti il preside, altrimenti sei fuori? Ebbene tutto questo mi sembra l'esportazione del vostro sistema clientelare e corruttivo dall'ambito politico a quello scolastico! È incredibile! Volete trasformare tutto secondo ciò che siete voi. Pensateci. Il preside riceverà mille e più pressioni: assumi questo, è un mio amico, assumilo. Ma ci rendiamo conto di che mostro state donando ai nostri figli? Io mi domando: quando vi hanno votato e siete diventati maggioranza, avete fatto un patto con gli elettori e vi siete presentati all'elettorato, ma questo elettorato sapeva o non sapeva chi eravate veramente? Secondo me no!
2015-06-25	M5S	SerraManuela	Al comma 97 si dice che al piano straordinario di assunzioni «si provvede secondo le modalità seguenti». Leggiamole, queste modalità. Vengono assunti, entro il 5 settembre 2015, quelli ipotizzati che dovrebbero servire per il piano straordinario. Ma come si fa anche solo a scrivere o a pensare che si assumono dei docenti il 15 settembre, quando il 15 settembre inizia la scuola? Anche questo è un errore ed anche questo fa parte dell'aborto di questo disegno di legge, della grave mancanza di qualità legislativa di questo disegno di legge. È chiaro che chi ha scritto questo non sa neanche quando inizia la scuola, perché un insegnante non può essere assunto il 15 settembre, cioè quando serve che le classi siano già organizzate, quando serve che il dirigente già sappia quali insegnanti deve mettere, se serve un insegnante di sostegno in più o se non serve.
2015-06-25	M5S	SerraManuela	In ogni caso, fa parte della pratica e della pragmatica di chi vive la scuola. Questa è un'altra critica che avete ricevuto per questo disegno di legge: continuate a voler fare qualcosa che non conoscete, di cui proprio non conoscete la realtà. In più, continuando, nel comma 97 si dice che tutte le persone che verranno assunte con questo piano straordinario sono assunte «con decorrenza giuridica al 1° settembre 2015». È questa la grande fandonia delle assunzioni: ci sono persone che hanno vinto un concorso e che, molto probabilmente, possono essere assunte, ma questa semplice ipotesi di decorrenza giuridica è un assurdo legislativo che non darà mai coscienza e sicurezza alla persona che potrà avere un lavoro come insegnante, che poi non è l'insegnante squalificato o squalificante che alcuni di voi hanno raccontato.
2015-06-25	M5S	SerraManuela	Le persone fuori da qui hanno capito che voi non avete capito niente e, quindi, vi leggo anche una lettera che alcuni docenti mi hanno lasciato per condividerla con voi. È rivolta a tutti i senatori della Repubblica italiana: chiunque in sede di voto della fiducia si asterrà, abbandonerà l'Aula, non si presenterà al voto, si esprimerà a favore del Governo e dell'indecente riforma proposta si macchierà davanti agli occhi del Paese di aver contribuito all'approvazione di una riforma iniqua, anticostituzionale e antidemocratica e riceverà in cambio, in futuro, lo stesso trattamento. Gli stessi provvederanno a rendere nota all'elettorato italiano l'enorme ingiustizia che sta subendo la scuola pubblica statale e avvieranno una campagna di informazione al riguardo e nessuno dei colpevoli riceverà più alcun voto che lo porti nuovamente a rappresentare i cittadini. Ecco, voi rappresentate i cittadini. È per questo che ve lo dicono e ve lo fanno capire i cittadini.
2015-06-25	M5S	SerraManuela	Lo vediamo anche al comma 94, dove si parla di assunzioni. Ma quali assunzioni? Certamente non le assunzioni di un organico di ampliamento, ma semplicemente dell'organico dei posti comuni di sostegno e dell'organico di diritto, cioè ciò che avviene ogni anno: ogni anno il Ministero fa queste assunzioni. Niente di strano. Quindi questi soldi sono già disposti per legge, esistono già: non si sta spendendo qualcosa in più, non si sta investendo nella scuola. Qualcuno dei colleghi diceva che stiamo mettendo soldi, che stiamo dando, che stiamo investendo. No, si sta esattamente utilizzando quello che c'è sempre stato.
2015-06-25	M5S	SerraManuela	Però quello che mi lascia quasi tranquilla è il comma 133, dove si spiega che questo disegno di legge non partirà mai, per tutta una serie di motivi. Una parte li abbiamo visti e li abbiamo sentiti anche dalla relazione tecnica del bilancio: si fa finta che ci siano i soldi, ma in realtà non ci sono e, per una parte, verranno messi da parte. Ma, soprattutto, le disposizioni di cui all'articolo 1, comma 331, non si applicano all'anno scolastico 2015-2016. Si va direttamente poi al comma 200, dove si cerca di capire dove verranno messi e sistemati i soldi che non vengono utilizzati quest'anno. Non possono essere riutilizzati nella scuola, perché giustamente la Commissione bilancio dice che non sono dei soldi che possiamo conservare. Devono essere messi a disposizione del MIUR? No. Voi avete scritto così. In pratica, state dimostrando che questo disegno di legge non può andare avanti: questo disegno di legge non è reale, non è fattibile.
2015-06-25	M5S	SerraManuela	Signor Presidente, facendo un'analisi di tutte le discussioni che in queste ore, tra ieri ed oggi, si sono ascoltate, si capisce come questo disegno di legge sia una specie di aborto, tutto sommato. È un aborto perché manca di qualità legislativa; è un aborto perché comunque manca di metodo e di analisi. Mancano tutte le parti che dovrebbero riguardare la rivoluzione di un disegno di legge sulla scuola, che si dovrebbe occupare di didattica, di insegnamento, di deontologia dell'insegnamento, di attenzione degli alunni, in particolare degli alunni con bisogni. Abbiamo visto che in questo disegno di legge nulla c'è.
2015-06-25	PD	DirindinNerina	In primo luogo, voglio esprimere grande apprezzamento a questo Governo per avere posto come prioritario il tema della scuola o, meglio, dell'educazione e dell'istruzione delle giovani generazioni. È un tema che in passato è sempre stato troppo bistrattato e quindi questa scelta è assolutamente condivisibile. A titolo personale, dico che prima o poi ci aspettiamo che il Governo metta tra le sue priorità anche il tema della tutela della salute, che è un po' troppo spesso dimenticato.
2015-06-25	PD	PuglisiFrancesca	, che chiedono di rilanciare l'autonomia, perché la scuola delle circolari che arrivano da Roma non li ha mai aiutati a far appassionare allo studio i ragazzi. Quegli innovatori...
2015-06-25	PD	PuglisiFrancesca	, realizza già esperienze di alternanza scuola-lavoro e, dove nel Mezzogiorno non ci sono imprese, crea essa stessa spin-off di impresa con i ragazzi, come ha saputo fare molti anni fa la mia Regione, l'Emilia-Romagna, che dalle scuole professionali comunali ha fatto nascere la rete di piccole e medie imprese che primeggiano oggi nel mercato mondiale della meccanica e dell'elettronica.
2015-06-25	PD	PuglisiFrancesca	Abbiamo coinvolto le esperienze più innovative ed avanzate della scuola italiana, le abbiamo osservate. Ieri il senatore Martini citava la «Pestalozzi» di Firenze; conosco l'esperienza della scuola «Rinascita» di Milano; si tratta di scuole statali di qualità in zone complicate delle nostre aree metropolitane, che già da anni fanno la chiamata diretta. Sono scuole che hanno messo al centro i valori dell'inclusione e della multiculturalità. Perché aver paura della possibilità...
2015-06-25	PD	PuglisiFrancesca	Abbiamo mantenuto la promessa che avevamo fatto in campagna elettorale di non calare dall'alto una legge, ma di coinvolgere il mondo della scuola. Così il Governo, il 15 settembre scorso, ha messo in discussione le linee guida della buona scuola. Una discussione che in due mesi ha coinvolto oltre due milioni di italiani in oltre 2.000 incontri aperti in tutto il Paese. Finalmente un Paese che si confronta, anche in modo aspro, sui temi dell'educazione.
2015-06-25	PD	PuglisiFrancesca	Crediamo che gli insegnanti siano il più grande esercito di intellettuali di cui può disporre il nostro Paese; per questo è giusto questo riconoscimento. Non ci stanchiamo di dirlo: la buona scuola c'è già, grazie al lavoro di innovatori silenziosi, insegnanti e dirigenti scolastici coraggiosi
2015-06-25	PD	PuglisiFrancesca	Fate schifo! PUGLIA (M5S). Scuola pubblica! Scuola pubblica! PRESIDENTE. Invito i senatori Questori ad intervenire e richiamo all'ordine. Prego, senatrice Puglisi. PUGLISI (PD). Crediamo negli insegnanti. È per questo che il Governo investe 40 milioni di euro...
2015-06-25	PD	PuglisiFrancesca	Giù le mani dalla scuola pubblica! PRESIDENTE. Allora, io sono qua per farvi parlare. Ho fatto parlare la senatrice Blundo.
2015-06-25	PD	PuglisiFrancesca	Giù le mani dalla scuola! PUGLISI (PD). ...di far incontrare esperienze professionali con i bisogni didattici delle scuole, permettendo autocandidature delle insegnanti e al dirigente di scegliere? Tutti sono selezionati e assunti a tempo indeterminato dallo Stato, tutti saranno utilmente coinvolti.
2015-06-25	PD	PuglisiFrancesca	Non possiamo guardare inermi il 18 per cento delle ragazze e dei ragazzi, che in alcune aree del Paese raggiunge punte del 26 per cento, che ogni anno abbandona la scuola o non fare nulla di fronte agli sconfortanti esiti delle rilevazioni internazionali, che vedono i nostri ragazzi in fondo alle classifiche dei Paesi OCSE nelle materie matematico-scientifiche, nella comprensione dei testi.
2015-06-25	PD	PuglisiFrancesca	Per noi il confronto non finisce qui. Non lasceremo la scuola sola di fronte al cambiamento. Continueremo a lavorare per valorizzare e diffondere le belle esperienze di scuola e per sanare le incomprensioni e i contrasti di questi mesi. Voglio ringraziare i colleghi che con le loro critiche ci hanno aiutato a migliorare questo provvedimento e che oggi hanno scelto di votarlo...
2015-06-25	PD	PuglisiFrancesca	Questi insegnanti e dirigenti scolastici sanno che oggi, come allora, occorre una scuola che sappia buttare per aria cattedre e banchi, soprattutto nella scuola secondaria di primo e secondo grado, dove perdiamo per la strada troppi ragazzi. La scuola è più avanti degli slogan che l'hanno rappresentata nelle piazze
2015-06-25	PD	PuglisiFrancesca	Scuola pubblica! PRESIDENTE. Senatore Puglia, la richiamo all'ordine, anzi al silenzio. Prego, concluda, senatrice Puglisi. PUGLISI (PD). Quegli innovatori, che sanno accendere la passione negli studenti, che sanno aiutare i ragazzi a trovare e a scegliere la strada per la propria vita, vanno sostenuti e valorizzati. Sono i don Milani e le Maria Montessori del nuovo millennio, che si ribellano alla scuola fatta di disciplina e lezioni frontali che hanno aperto già da tempo le porte delle scuole alla collaborazione con imprese ed istituzioni culturali del territorio.
2015-06-25	PD	PuglisiFrancesca	Siamo rimasti l'unico Paese in Europa ad avere come unico sistema di avanzamento stipendiale dei docenti l'anzianità di servizio. Il documento iniziale proponeva di passare a scatti di merito, basati su criteri oggettivi, fatti di crediti formativi, professionali e didattici, introduceva la figura del docente mentor. Esattamente ciò che ieri nel suo intervento auspicava il collega Tocci. Ma gli insegnanti italiani ci hanno detto no con forza a quella proposta. Come avevano detto no al concorsone di Berlinguer. E dunque il Governo ha ascoltato, come promesso, e ha messo a disposizione delle scuole 200 milioni di euro (sono in media 22.000 euro per ogni scuola), per premiare l'impegno degli insegnanti. Doveva essere il dirigente scolastico ad assegnare le risorse, ma, dopo la manifestazione del 5 maggio e un nuovo confronto, la Camera ha affiancato al dirigente un comitato che deve stabilire i criteri su come ripartire le risorse, che qui al Senato, dopo altre 40 audizioni ed un ricco dibattito in Commissione abbiamo ulteriormente migliorato nella composizione: tre docenti, di cui due scelti dal collegio dei docenti, un genitore e uno studente, un membro esterno. Non solo. Il Ministro dopo due anni raccoglierà i criteri che si sono dati, nella loro autonomia, le scuole e da lì, con un comitato tecnico scientifico, emanerà le linee guida. Si tratta, quindi, di un metodo davvero partecipato, che coinvolgerà le scuole nella costruzione, finalmente, dei criteri per la valutazione degli insegnanti. Ma, tra la protesta di una parte dei precari e le rivendicazioni sindacali, forse rischiamo di perdere di vista il vero motivo per cui il Governo Renzi, dopo molti anni di tagli, ha deciso di investire tre miliardi all'anno nella scuola, realizzando un piano straordinario di assunzioni di oltre 100.000 insegnanti, 50.000 in più rispetto a quanti stanno lavorando oggi. Altri 60.000 abilitati saranno assunti tramite concorso che verrà bandito entro questo anno. Vogliamo che la scuola torni ad essere la più potente leva contro le disuguaglianze, combattendo la dispersione scolastica degli studenti e accompagnando tutti al successo formativo e scolastico. È questo il senso di questo straordinario investimento. Nella perfetta collegialità di oggi, tutti responsabili, nessuno responsabile, di chi è la responsabilità quando un ragazzo, bocciato una, due, tre volte, scoraggiato, abbandona la scuola?
2015-06-25	PD	PuglisiFrancesca	Signor Presidente, cara ministra Giannini, onorevoli Sottosegretari, innanzitutto grazie per il lavoro comune di questi mesi, e ci dispiace davvero per le accuse ingenerose che le sono state rivolte, Ministra. Cari colleghi, tra poco voteremo la fiducia al Governo Renzi su quella che forse è la più difficile e la più importante delle riforme. Il 24 febbraio 2014 questo Governo si è insediato chiedendo un mandato: cambiare questo Paese nel profondo, restituendo agli occhi del mondo credibilità all'Italia, orgogliosi delle bellezze e delle sue potenzialità, tenaci nel voler combattere precarietà e diseguaglianze, operando per abbattere la corruzione e diffondere la legalità. In quest'Aula il Presidente del Consiglio, nel suo discorso di insediamento, ha parlato a lungo, come mai nessuno prima, della funzione determinante della scuola per il cambiamento, della fiducia che abbiamo negli insegnanti. Perché come furono i maestri e le maestre a creare davvero l'Italia unita, così saranno loro, più di qualsiasi politico o governante, a determinare ciò che sarà l'Italia di domani.
2015-06-25	PD	PuglisiFrancesca	VOCI DAL GRUPPO M5S . Scuola pubblica! PRESIDENTE. Senatore Marton, io provvedo allora. Non volete votare? Non volete partecipare al voto? Non volete dare la vostra rappresentanza? Ditemi cosa dobbiamo fare. Bisogna lasciare parlare. Ognuno ha avuto il diritto di parlare.
2015-06-25	PD	PuglisiFrancesca	Voglio ringraziare il presidente Marcucci, il senatore Franco Conte e tutti i membri della Commissione istruzione che hanno lavorato seriamente. MARTELLI (M5S). Ma chi? PUGLISI (PD). Era il 7 dicembre quando don Milani venne mandato in esilio ecclesiastico a Barbiana a trentuno anni; memori di quel « I care », scritto sul muro, con la scuola vogliamo cambiare l'Italia perché a noi la scuola sta a cuore. La sinistra è cambiamento. Non può essere conservazione e il cambiamento del Paese ha bisogno della scuola. Per questo il Partito Democratico voterà la fiducia a questo provvedimento.
2015-06-25	PD	PuglisiFrancesca	È un'emergenza educativa che non ci può vedere immobili. È per questo che, insieme agli investimenti, alle risorse umane e finanziarie stabili, si è deciso di individuare un responsabile degli esiti della scuola: il dirigente scolastico. Non è né lo sceriffo, né il manager che è stato dipinto nelle piazze; è piuttosto colui che sarà responsabile degli esiti dei piani di miglioramento triennale che ogni scuola, da quest'anno, ha iniziato ad elaborare.
2015-06-25	PD	RussoFrancesco	(ore 15,51) ( Segue RUSSO). Ma veniamo al merito, senza negare i problemi, ma provando a rispondere a qualche critica e semplificazione caricaturale e maliziosa di questa legge che abbiamo ascoltato anche in queste ore. Ho già avuto modo di ripetere che a mio parere quella che stiamo per votare non è la riforma della scuola, e forse non averlo chiarito da subito ha creato incomprensioni e anticorpi eccessivi. È un primo passo, importante, ma parziale e ovviamente imperfetto, che prova ad offrire strumenti in larga parte organizzativi e amministrativi, nuova benzina per il rilancio delle nostre istituzioni formative e che necessariamente attende altri passaggi più strettamente di profilo pedagogico-culturale per essere completato. Provo a citarne alcuni di questi strumenti. Il primo è l'azione decisa, anche se complessa, finalizzata allo smantellamento del sistema di precariato, che ha zavorrato la scuola e pesato sulla serenità e la prospettiva di vita di centinaia di migliaia di persone. A questo proposito voglio ricordare ai tanti colleghi che hanno fatto polemica sul tema che è vero che noi avremmo comunque assunto i docenti del turnover, e forse quelli previsti dal piano Carrozza, ma sarebbero stati circa 30.000. Con quelli del potenziamento e i 60.000 del concorso, in un anno ne assumeremo più di cinque volte tanto, e non per uno spezzone di supplenza: forse, sarebbe bene riconoscere che non è proprio la stessa cosa. Il secondo è il processo di valorizzazione (non privo di rischi ma decisivo) del dirigente scolastico. Un percorso iniziato più di dieci anni fa, e che punta a meglio selezionare, formare, valutare ma soprattutto a far meglio lavorare quello che dovrebbe essere non solo il principale soggetto della responsabilità, ma soprattutto il facilitatore principe dei processi di collaborazione e di integrazione fra i diversi protagonisti della vita di istituto. Il terzo è uno strumento di valutazione dei docenti che stimoli al miglioramento personale e collettivo e permetta finalmente di premiare competenze, capacità di iniziativa, dedizione e impegno. Non c'è eccellenza senza valutazione, e sappiamo che gli insegnanti italiani non hanno certamente paura di una buona valutazione. Permettetemi a questo punto una sottolineatura. In molti hanno criticato il comitato di valutazione, in particolare per la presenza di genitori e studenti. Più di qualcuno si è fatto portavoce del timore (o lo sdegno) di qualche insegnante. Vorrei dire che tutto è opinabile e che gli strumenti adottabili erano molti, ma che a me piace davvero una legge capace di dire ai nostri giovani che scommettiamo sulla loro capacità di essere protagonisti di quella che spesso vogliamo definire una comunità educante.
2015-06-25	PD	RussoFrancesco	(ore 15,56) ( Segue RUSSO). Per questo stiamo realizzando (almeno questo ci sia riconosciuto) la più grande iniezione di risorse e di investimenti in termini umani e finanziari nella scuola degli ultimi decenni.
2015-06-25	PD	RussoFrancesco	E ancora, una scuola capace di stare al passo con la rivoluzione digitale, una scuola che non perda per strada un quinto dei ragazzi che le sono affidati, come un acquedotto bucherellato, una scuola in cui il dirigente scolastico abbia davvero la possibilità di intervenire tempestivamente sui casi patologici di insegnanti che tengono in ostaggio ragazzi, famiglie e colleghi forti di una inaccettabile inamovibilità, una scuola che trasmetta l'amore e la passione per le belle arti, la musica, la cultura, una scuola che non accetti di essere fanalino di coda nella formazione scientifica e che metta in condizione i nostri giovani di eccellere nei mestieri più innovativi. Anche questo, insieme a molte altre cose, si può trovare in questa legge.
2015-06-25	PD	RussoFrancesco	E per esperienza sono pronto a scommettere che alla fine la maggioranza dei docenti sarà lieta di veder coinvolti attivamente e responsabilmente nella scelta dei criteri della valutazione (perché solo di questo, della definizione di criteri di valutazione stiamo parlando) coloro che stanno aiutando a diventare non solo bravi studenti, ma cittadini adulti e responsabili. A questo proposito io credo che - anche se molto ci si è attardati a discutere su cosa pensassero politica e sindacati di questa legge - forse vale la pena chiedersi cosa vogliano davvero proprio coloro ai quali la scuola è tenuta ad offrire primariamente una prospettiva di cambiamento, le bambine ed i bambini, le ragazze ed i ragazzi che troppe poche volte abbiamo sentito citare, e le famiglie che li affidano ogni mattina ai loro insegnanti in classe, per vedere se in questo provvedimento vi sono almeno alcune risposte alle loro aspettative.
2015-06-25	PD	RussoFrancesco	Famiglie e studenti chiedono una scuola sempre più al centro delle relazioni virtuose col proprio territorio. Una scuola sempre aperta e protagonista della vita della comunità; una scuola che non sia altro rispetto al mondo del lavoro ma che, come una porta aperta e girevole nelle diverse età della vita, permetta uno scambio virtuoso fra scuola e professioni. E anche questo si può trovare in legge, con quell'esperienza di alternanza scuola-lavoro che - voglio ricordarlo - abbiamo inserito perché così si fa da cinquant'anni nei Paesi evoluti del Nord Europa e non perché ce lo chiede Confindustria, cari colleghi.
2015-06-25	PD	RussoFrancesco	Famiglie e studenti ci chiedono poi una scuola sempre più capace di accogliere e integrare le diversità, di accompagnare i disagi, di combattere le violenze di genere, di non disperdere e portare a livelli di ancora maggiore eccellenza il modello italiano dell'integrazione della disabilità. Anche questo è scritto nel provvedimento che stiamo per votare.
2015-06-25	PD	RussoFrancesco	John Dewey apre il Novecento con un volume, «Democrazia ed educazione», che segna la storia della ricerca pedagogica, ma sottolinea soprattutto il nesso inscindibile fra sviluppo delle opportunità formative (soprattutto attraverso la scolarizzazione di massa) e crescita della coscienza democratica di ogni Paese. Nel PD - lo dico con molta franchezza ai colleghi, da cui abbiamo ascoltato lezioni spesso inaccettabili - abbiamo ben presente la sfida democratica che si accompagna a ogni scelta sulla scuola. E la cultura politica dei democratici è fondata anche sulla consapevolezza che di là passano le opportunità di moltissimi di vedersi garantite quelle pari opportunità nel gioco della vita che la Costituzione si impegna a tutelare rimuovendo gli ostacoli sociali, culturali ed economici che le negherebbero.
2015-06-25	PD	RussoFrancesco	La prima vera inversione di tendenza dalle politiche (non me ne vorrà il collega Tremonti, ma la cosa era scritta spudoratamente nero su bianco nelle finanziarie di quegli anni) che sull'onda del mainstream neoliberista hanno usato a lungo la scuola come un bancomat e le cosiddette riforme dell'epoca solo come strumento di tagli alla spesa pubblica. A qualsiasi Governo dopo di questo risulterà difficilissimo fare dei passi indietro e non mantenersi almeno al livello di questa inversione di tendenza. E credo che anche tutto ciò vada a merito di ciò che stiamo per votare. Per essere all'altezza della propria missione la scuola deve rimanere saldamente collegata alle proprie radici costituzionali, ma deve essere messa in condizione di vincere la sfida del cambiamento. Allora proviamo a proporre un patto - proprio perché sappiamo che dobbiamo recuperare il terreno perso nelle ultime settimane - e una sfida virtuosa con gli insegnanti e la parte più critica dell'opinione pubblica che oggi è contraria a questo provvedimento. Noi crediamo che quando questa normativa andrà a regime molti dubbi svaniranno, ma nel frattempo rilanciamo la sfida del confronto a viso aperto, ci impegniamo a favorire la collaborazione con il Governo, a partire dalla Conferenza nazionale sulla scuola annunciata dal presidente Renzi, e dal lavoro di accompagnamento che sarà necessario affinché da parte dell'Esecutivo si faccia un uso accorto, intelligente e meditato dell'imponente potere delegato che gli viene affidato con questo provvedimento. Care colleghe e cari colleghi, chiunque legga con un po' di attenzione e onestà intellettuale questo testo potrà verificare senza difficoltà che non vi è alcuna traccia di privatizzazione della scuola, di sindaci-sceriffi, di meccanismi clientelari, di umiliazione del ruolo dei docenti o di sfruttamento dei minori precocemente e surrettiziamente avviati al mondo del lavoro (anche questo abbiamo dovuto sentire). Vi troverà, invece, espressi magari in maniera non sempre lineare e coerente, il desiderio e l'aspirazione di realizzare se non da subito la buona scuola, almeno, fin dal prossimo settembre, una scuola un po' migliore per i nostri ragazzi. Se per farlo ci aspetta un maggiore impegno per spiegare meglio le nostre intenzioni, e ci si richiede l'umiltà di correggere alcuni errori, la fatica di costruire e implementare insieme ai protagonisti ciò che per ora sono solo articoli di legge, perfino il rischio di un calo momentaneo di consensi, nessuno di noi se ne farà spaventare. È un prezzo che mettiamo volentieri in conto per perseguire la sfida di rendere migliore una parte decisiva del nostro essere comunità nazionale. Ed è il cammino che sappiamo mai facile o troppo popolare di chi si arrischia sulla via delle riforme con l'ambizione di pensare prima al futuro delle prossime generazioni che al risultato delle prossime elezioni.
2015-06-25	PD	RussoFrancesco	Signor Presidente, signora Ministra, colleghi, il dibattito di questi giorni e quanto accaduto nel Paese nelle ultime settimane testimoniano che questo non è certamente un provvedimento ordinario. Lo dico premettendo da subito - ma ci tornerò - che la contrarietà, non unanime, ma certamente maggioritaria, espressa anche con una sofferenza che non ci lascia indifferenti dal mondo della scuola, ci deve interrogare su ciò che non ha funzionato e su come continuare - approfondendolo ed arricchendolo con il concorso di molti - il lavoro che oggi con l'approvazione da parte del Senato di questo disegno di legge, credo sia appena all'inizio. Non perché ci spaventino le critiche: vedete, sarebbe fin troppo facile ricordare, anche da studioso di storia della scuola, che in campo formativo pressoché nessun tentativo di riforma nel corso del Novecento è stato realizzato senza abbondante corollario di polemiche e contrarietà e che tra gli anni Sessanta e Settanta almeno tre Governi caddero proprio sul tema della scuola. Così come si potrebbe ricordare che molte riforme furono fatte solo grazie a deleghe, decreti o poteri speciali o che già altri Governi misero la fiducia su provvedimenti legati all' education. Lo ribadisco per sottolineare che non è certamente uno scandalo da parte di un Governo porre la fiducia su scelte così decisive per la qualità del tessuto civile e l'entità delle risorse finanziarie in gioco, e - lasciatemelo dire fra il serio e il faceto - sempre in ottica di comparazione storica, credo potrebbe essere un giorno ricordato perfino come titolo di merito per questa maggioranza parlamentare aver trovato insieme al Governo la capacità di discutere - e non brevemente - ma poi di vincere inerzie e difficoltà che in altre epoche portarono anche allo scioglimento anticipato delle Camere.
2015-06-25	PD	RutaRoberto	I docenti devono essere assegnati alle scuole in base alle graduatorie e valutati in base a criteri oggettivi e non in base ad una valutazione arbitraria del dirigente scolastico. La scuola deve compiere il proprio percorso su basi democratiche, affidandosi non alla bontà delle persone e, nello specifico, dei presidi, ma alla bontà delle regole.
2015-06-25	PD	RutaRoberto	In questo programma abbiamo scritto testualmente: «Vogliamo cambiare la scuola insieme agli insegnanti» - insieme e non contro - «per combattere la dispersione scolastica, fenomeno che è il vero nemico della crescita economica, della legalità e del successo formativo personale».
2015-06-25	PD	RutaRoberto	In tal senso, avrei investito quei 200 milioni di euro di premialità, dandoli alle scuole di aree urbane disagiate, dove forte è la dispersione scolastica perché, come mirabilmente detto da don Lorenzo Milani: «Se si perdono i ragazzi più difficili la scuola non è più scuola: è un ospedale che cura i sani e respinge i malati».
2015-06-25	PD	RutaRoberto	In tal senso, ho depositato emendamenti e sono intervenuto più volte in Commissione istruzione, per spiegare, da docente, le ragioni del dissenso registrato da chi vive quotidianamente la scuola, manifestato con l'adesione quasi unanime allo sciopero del 5 maggio scorso.
2015-06-25	PD	RutaRoberto	La scuola non ha bisogno di autoritarismo, ma di autorevolezza.
2015-06-25	PD	RutaRoberto	La scuola è la formazione sociale più importante dopo la famiglia. Piero Calamandrei sottolineava quanto segue: «Si può ben dire che a lungo andare la scuola è più importante del Parlamento, della magistratura e della Corte costituzionale», e «trasformare i sudditi in cittadini è miracolo che solo la scuola può compiere». Per questo, deve vedere esaltati il dettato costituzionale della responsabilità in quanto comunità educante, così come quello della libertà di insegnamento. Semplicemente e grandemente.
2015-06-25	PD	RutaRoberto	Signor Presidente, colleghi senatori intervengo in dissenso dal mio Gruppo perché non voterò la fiducia richiesta sul testo della cosiddetta buona scuola.
2015-06-30	M5S	NugnesPaola	Signora Presidente, intervengo per sollecitare la risposta all''integrazione 4-03688 , presentata il 24 marzo scorso. Si tratta di un'interrogazione che chiede le ragioni del comportamento di ENEL, colosso in effettivo monopolio non più pubblico ma oramai privato, che rischia di distruggere le piccole e medie realtà imprenditoriali. Infatti, nel settore energetico la libera concorrenza rischia di finire laddove iniziano gli interessi di ENEL, che decide sulla sopravvivenza dei concorrenti. Uno dei loro è Esperia SpA, il primo che entrò nel mercato aperto sedici anni fa in seguito al decreto Bersani. Nel contenzioso finito in tribunale è tutto il limite delle liberalizzazioni fatte a metà. Nel 1999 fu aperto il settore della concorrenza, consentendo a chi vuole di comprare e vendere energia, ma non di distribuirla. Infatti, le reti finali di distribuzione sono in mano ad ENEL, che stabilisce il prezzo del trasporto grazie a contratti di concessione, dove i costi vengono caricati in bolletta - e sono il 53 per cento - e anticipati dagli operatori che diventano così esattori per conto della società, che contemporaneamente è anche l'operatore dominante del mercato. In questo squilibrio si inscrive la vicenda Esperia, che rischia di fare cattiva scuola se le autorità preposte non daranno in tempo le giuste, dovute risposte.
2015-07-01	LN	ConsiglioNunziante	Signora Presidente, il mio intervento è un po' in linea con quello del collega che mi ha preceduto, anche se per altri motivi. Esso riguarda la situazione del concorso per dirigenti scolastici in Lombardia. Il TAR della Lombardia ha annullato, per la seconda volta in quattro anni, con una sentenza pubblicata lunedì 29 giugno, il concorso per dirigenti scolastici. Accogliendo le motivazioni di alcuni ricorrenti, soprattutto relativamente alla composizione delle commissioni che hanno corretto gli elaborati, ha condannato il Ministero al pagamento delle spese processuali e al pagamento dei danni quantificati in 1.000 euro per ogni ricorrente. I ricorsi presentati al TAR in tutto riguardano circa 150 concorrenti di questo concorso. Se anche il TAR dovesse accogliere solo la metà dei ricorsi presentati l'importo che dovrebbe sborsare sarebbe notevole. In questi giorni, tra l'altro, si attendono tutte le altre sentenze. I giudici del TAR lombardo scrivono che l'amministrazione ha operato senza un adeguato livello di diligenza, dal momento che si trattava di un concorso molto importante. Sono 650 le scuole affidate lo scorso anno a nuovi dirigenti, che rischiano dì rimanere senza guida se verrà confermata la sentenza dal Consiglio di Stato. Il Ministero dovrà subito impugnare la sentenza con ulteriore aggravio di costi e rivolgersi al Consiglio di Stato per ottenere una sospensiva che permetta la gestione delle scuole ai dirigenti travolti dalla sentenza del TAR. Si tratta di una situazione molto grave che ha nuovamente interessato la scuola lombarda. Il concorso per dirigenti scolastici bandito nel 2011 ha conosciuto un iter molto travagliato. Nel 2012, 400 candidati avevano superato il concorso, ma il TAR lombardo e il Consiglio di Stato avevano annullato lo stesso concorso, a causa dell'uso di buste trasparenti che contenevano i dati anagrafici dei candidati. Nessun candidato ritenuto idoneo aveva preso servizio poiché la procedura di correzione è stata annullata. Tutte le prove erano state nuovamente imbustate e corrette da tre nuove commissioni. Queste commissioni ora sono state dichiarate non conformi a quanto richiesto dalla normativa e il loro lavoro è stato annullato. Questi dati sono stati poi anche pubblicati su Internet e quindi si è creato un pasticcio incredibile. Dunque cosa succederà, signora Presidente? Si deve trovare a breve una soluzione. E tutti ci stiamo chiedendo quale soluzione sarà trovata. Tocca alla amministrazione trovarne una, e in tempi brevi. Anche perché il rischio è la possibile richiesta danni che potrebbero avanzare tutti i 996 candidati che hanno superato la prova preselettiva nel lontano 2011. Nel maxiemendamento presentato al disegno di legge sulla scuola, era stata anche prevista l'opportunità di sistemare queste persone. La soluzione poteva quindi essere, come già previsto nel disegno di legge citato, quella individuata da alcune Regioni, come la Toscana, la Sicilia e forse anche la Campania. Pertanto, sarebbe veramente impensabile questo per alcuni atti amministrativi, peraltro già firmati da questi dirigenti, che verrebbero poi ad essere mallevati dal loro incarico. E poi c'è la questione legata alle famiglie e ai bambini che frequentano la scuola. Il fatto che 650 scuole potrebbero non avere un dirigente scolastico il prossimo anno rappresenta una questione che dovrebbe sicuramente essere all'attenzione sia del Ministero che di quest'Aula.
2015-07-02	M5S	DonnoDaniela	La ringrazio, signor Presidente. «Parole, parole, parole». (La senatrice Donno intona la canzone «Parole parole» di Mina e Alberto Lupo). PRESIDENTE. Il coro non è previsto. Prego, senatrice. DONNO (M5S). Questa canzone la cantava Mina. Peccato che qui dentro non ci sia nulla da cantare, ma che ci sia solo da piangere e da fare un pianto amaro per quello che state combinando e che vi ostinate a portare avanti. Gli ultimi sette giorni sono stati una catastrofe: ci hanno visto impegnati ad esaminare vari decreti-legge, decreti urgenti e importanti, che si sarebbero dovuti approfondire, valutare e discutere. L'ennesima farsa c'è stata proprio con questo decreto, che è arrivato in Aula blindato. Ormai accade in maniera seriale e dovremmo essere abituati a ricevere questi decreti in quest'Aula, ma in realtà noi non ci abituiamo, perché speriamo che magari una volta sia diversa dall'altra e che cambi qualcosa, confidando nell'illuminazione delle vostre coscienze. Noi speriamo, ma voi non cambiate, non c'è verso: continuate ad andare avanti e ad eseguire gli ordini di un burattinaio. Il periodo elettorale ci ha visto tutti coinvolti nella campagna elettorale: la differenza che c'è stata però tra noi e voi è che noi non abbiamo fatto promesse. Voi, invece, avete fatto promesse che, appena arrivati in Aula, cercate di mantenere, dando il contentino a chi, durante la campagna elettorale, vi ha chiesto di fare delle marchette. Qui ci troviamo a discutere di decreti-legge come quelli sulla competitività, sulla semplificazione, o i cosiddetti sblocca Italia, la buona scuola, rilancio agricolo: tutte denominazioni che usate costantemente per cercare di portare oltre quest'Aula i vostri risultati. In realtà si tratta di perfette «porcate», perché non cambiano la situazione del mondo agricolo, degli agricoltori: non cambia nulla, anzi, la situazione peggiora, senza considerare che attingete sempre dal comparto agricolo le risorse da destinare ad altri settori. Semplificazione si trasforma allora in burocratizzazione; sblocca Italia si trasforma in incastra Italia; la buona scuola si trasforma nella peggiore scuola che si sia potuta avere negli ultimi 40 anni; competitività diventa indolenza e, a proposito di competitività, dobbiamo dire che è arrivata l'ennesima bacchettata dall'Unione europea, che andremo a discutere nella 14ᵃ Commissione, politiche dell'Unione europea. Bruxelles ci manda a dire che l'Italia non è stata capace di sanare la procedura di infrazione alla quale dovevamo sopperire con il decreto competitività. Avremo quindi sanzioni su sanzioni su sanzioni per cercare di sanare un'infrazione a cui l'Italia doveva già aver posto rimedio da tempo. Invece no, continuiamo a sbagliare. Certo, è pur vero che abbiamo a che fare con un Capo di Governo che, nelle sue improbabili dichiarazioni, parla di sé alla terza persona. Quindi cosa ci si può aspettare di più da una persona che ipotizza addirittura l'esistenza di un "Renzi 1" e di un "Renzi 2"? Questo è il livello a cui siamo arrivati: viaggi senza ritorno, con tanto di mitomane a bordo nelle vesti di un conduttore folle che tra l'altro ci conduce verso la catastrofe. Questi sono deliri di onnipotenza. Oggi si parla di agricoltura; o, meglio, ieri e un mese fa avremmo dovuto parlare veramente di agricoltura e del rilancio di cui si parla oggi. Ma quale rilancio? Rilancio di cosa? Io sento dire: «Sono favorevole, sono contento che questo decreto possa dare il rilancio». Ma quale rilancio? Il rilancio di cosa? Di cosa stiamo parlando? Cosa volete far credere ai cittadini? Non c'è nessun rilancio, perché questo non è altro che l'ennesimo decreto che arriva blindato, sul quale non è stato possibile apporre la fiducia, ma è come se l'aveste fatto. È l'ennesima imposizione, è l'ennesimo vocabolo «te le rubo tutte e te le lascio anche per dopo». Questo per chi lo si fa, oltre che per dare l'ennesima possibilità ad Expo? Perché è su quello che state lavorando. Questo lo si fa per "mamma troika ", per "nonna massoneria", per le "zie banche", per la "cugina ENI" e via discorrendo. Ma per il signor Antonio, per il signor Francesco, per il signor Giuseppe cosa fate? Per i cittadini agricoltori, per i cittadini normali, per quelli che non sono abituati alle vostre combriccole, cosa fate? Nulla. Noi stiamo parlando di una questione di metodo, perché è questo che bisogna portare avanti: metodo e contenuti. Ebbene, in Commissione agricoltura non si sono utilizzati né l'uno, né l'altro. Non ci sono i contenuti per cui sia possibile parlare di una misura di rilancio. Sento parlare di misure cautelari. Sì, è vero, tutte le misure cautelari che sono state emesse nei vostri confronti, di questo si parla. Ma in questo provvedimento non ci sono misure cautelari. Questo decreto-legge è arrivato già pronto e confezionato: è il vostro paccotto, non c'è da stupirsi. La partita si deve chiudere e la volete chiudere in fretta; quindi ci impedite di discutere, di valutare, di procedere ad emendare, per essere più vicini alle persone che lavorano veramente la terra. C'è da dire quando e come voi siete andati sui territori. Quando? A fare le passerelle mediatiche; una volta spenti i riflettori, sparite totalmente dai territori che hanno subito alluvioni o calamità, perché non vi interessano più e quindi li abbandonate. Bisognerebbe essere più presenti sui territori. Noi l'abbiamo fatto: ci siamo stati prima e dopo. Durante i riflettori ci siete stati voi. E cosa avete risolto, cosa avete messo in questo decreto-legge? Un bel nulla. Noi abbiamo fatto proposte di buonsenso ed abbiamo chiesto che i contributi venissero concessi anche in base ai dati e alle necessità territoriali e non con criteri astratti; ma voi avete rifiutato questa possibilità. Abbiamo chiesto che le associazioni di categoria o le associazioni professionali degli allevatori venissero inserite nelle commissioni di merito; ma voi non avete accettato. Abbiamo chiesto che le calamità naturali e gli stati di emergenza venissero dichiarati per tempo e non dopo anni o dopo mesi, nella migliore delle ipotesi, perché il territorio potesse avere la sua possibilità di recupero; ma non avete accettato nemmeno questo. Abbiamo chiesto di inserire i prodotti e gli alimenti italiani nelle comunità, nelle mense, nei pensionati e in tutti quei luoghi in cui si possa mangiare sano e non avete accettato. È chiaro, non potevate accettare, perché altrimenti come possono continuare ad esserci gli scambi di mazzette e tangenti per dare la possibilità a questa o quella multinazionale di inserirsi ancora di più in Italia? È una politica da quattro soldi, quella che state sviluppando.
2015-07-07	M5S	MorraNicola	...ed alle Regioni, comprese quelle a Statuto speciale come appunto il Friuli-Venezia Giulia di cui parliamo adesso, per 16,2 miliardi di euro da qui fino al 2018. Il disegno di legge in discussione va purtroppo contro tutti i principi fondamentali della riqualificazione della spesa. Nel caso, va incontro alle esigenze di ipocrisia che sono quelle che vi permettono di continuare ad ottenere consenso. La riforma poi, qualora venisse definitivamente approvata dal Parlamento, non avrebbe una immediata incidenza, anche in considerazione del fatto che necessiterebbe di un ulteriore passaggio legislativo, ovvero quello regionale che, in assenza di un termine ben definito e di indicazioni statali circa gli obiettivi da raggiungere, potrebbe provocare alterazioni ed incertezze di determinazione di bilancio pubblico sia a livello regionale, sia a livello comunale, con ulteriori problematiche cui porre rimedio. I Comuni che oggi sono costretti ad aumentare le tasse per i propri cittadini, oppure a tagliare i servizi primari, come appunto trasporti, sanità, scuola, verranno chiamati inevitabilmente a compiere ulteriori sforzi per poter garantire continuità e corretto funzionamento amministrativo, fino ad oggi competenza delle Province. Una vera e propria occasione persa, un'occasione fallita. Si sarebbe potuto, si poteva - ma voi non fate mai qualcosa di serio - dare una riorganizzazione effettiva agli enti locali mediante una riforma strutturale, sistematica ed organica da adottare su tutto il territorio nazionale, e non soltanto limitata a una singola Regione, fra l'altro a Statuto speciale; una riorganizzazione che il Governo fin dal primo giorno del proprio insediamento rincorre solo mediaticamente, ma che di fatto non ha mai voluto davvero attuare. Una finta riduzione della spesa pubblica, mascherata da un'altrettanto finta abolizione di poltrone, evidentemente serve al Governo della partitocrazia solo per attingere voti e consensi, e mantenere il controllo e la direzione sulla pubblica amministrazione, in barba ai principi di indipendenza e di trasparenza cui si dovrebbe ispirare la stessa. Per tutti questi motivi, il Movimento 5 Stelle esprimerà un voto contrario sul provvedimento ed invita il Parlamento a una vera riflessione circa la riqualificazione della spesa pubblica attraverso l'abolizione delle Province, su un livello però non soltanto circoscritto ad una Regione, seppure a Statuto speciale, bensì alle venti Regioni. Soltanto in questo modo si potrà ragionare con il Movimento 5 Stelle.
2015-07-07	PD	FasioloLaura	Concludo, signora Presidente. Ha frequentato la scuola del Partito Comunista delle Frattocchie e ha lavorato a Botteghe Oscure accanto a Giorgio Napolitano. Ha creato le coop dell'Isontino ed è stato consigliere provinciale. Poletto disse: «Davvero, sono stato un uomo molto fortunato». È un grande uomo che mancherà a tutti. Grazie, Silvino!
2015-07-08	PD	PaduaVenera	Oltre alla produzione di prodotti agroalimentari e di servizi tradizionali, quindi, c'è tutto un lato del settore agricolo, considerato da questo disegno di legge, per cui si interviene a sostegno della promozione della salute, di azioni di riabilitazione e di cura, di educazione, di formazione e di organizzazione di prestazioni utili nella quotidianità, e di azioni di aggregazione e di coesione sociale per i soggetti più vulnerabili. Per questa ragione, la promozione dell'agricoltura sociale è caratterizzata da un forte significato intrinseco: la multifunzionalità delle imprese agricole si rivolge, in via diretta, allo sviluppo di interventi e servizi sociali, sociosanitari, educativi e di inserimento lavorativo. Il tutto rientra appieno nell'ambito dell'intervento normativo inerente alla competenza statale definita dall'articolo 117, terzo comma, della Costituzione, lettera m), relativa alla determinazione dei livelli essenziali delle prestazioni concernenti i diritti civili e sociali da garantire su tutto il territorio nazionale. La prospettiva secondo la quale la norma punta all'inserimento socio-lavorativo nel settore di soggetti svantaggiati, ovvero chi ha più di cinquant'anni o non è regolarmente retribuito da almeno sei mesi, di soggetti molto svantaggiati, cioè quelli a cui manca una retribuzione da ventiquattro mesi, e dei disabili, rappresenta un vero passo in avanti all'interno di un'ottica realmente includente e che punta a valorizzare quel ruolo di unione tra impresa produttrice e comunità cui si rivolge l'agricoltura per natura. Questa prospettiva, tra l'altro, non può che essere potenziata dalle altre previsioni che contiene il provvedimento, ovvero: l'organizzazione di fattorie sociali e didattiche; la realizzazione di agri-asili e servizi di accoglienza di persone in difficoltà fisica e psichica, di prestazioni e servizi di supporto a terapie mediche, psicologiche e riabilitative. Questi aspetti sono fondamentali e, in particolar modo, faccio riferimento a quest'ultimo, quello riabilitativo. È bene ribadire il nesso, molto stretto, presente in altri provvedimenti che sono tuttora all'attenzione del legislatore, come quello - ricordo a me stessa e ai colleghi - relativo ai disturbi dello spettro autistico che proprio ieri ha avuto un passaggio felice nell'Aula della Camera e che tornerà per un passaggio - speriamo brevissimo - anche in quest'Aula. Ebbene, quel disegno di legge, che sta quasi per diventare norma, prevedeva, tra le tante altre cose, anche l'inclusione lavorativa di uomini e donne, ragazzi e ragazze affetti da spettro autistico, che hanno un'aspettativa di vita esattamente sovrapponibile a quella di tutti noi. Ecco allora il trait d'union tra queste norme, che fanno sintesi tra loro cercando di fare sistema. Penso poi, per esempio, all'inclusione lavorativa per quanto concerne l'apicoltura piuttosto che la produzione del pane da grano proveniente anche da terre confiscate (ma su questo tema ritornerò a breve). Inoltre, la previsione secondo cui le istituzioni pubbliche che gestiscono mense scolastiche ed ospedaliere possono prevedere criteri di priorità per l'inserimento di prodotti agroalimentari provenienti dagli operatori dell'agricoltura sociale ben si collega con la prospettiva, delineata nel disegno di legge sulla scuola, della valorizzazione dell'utilizzo di prodotti alimentari provenienti da sistemi di filiera corta e biologica, e comunque a ridotto impatto ambientale e di qualità. Questo - ci tengo particolarmente a sottolinearlo - ha una ricaduta educativa veramente straordinaria. Pensiamo a quanto si contribuisce concretamente a realizzare stili di vita corretti scegliendo alimenti biologici, a chilometro zero, ponendo finalmente in essere quella prevenzione assolutamente necessaria per ridurre l'obesità e il sovrappeso, e accogliendo così ancora una volta l'invito che ci viene dall'Expo. Ancora. Raccontando la provenienza dei prodotti che consumiamo, educhiamo i nostri ragazzi, con semplicità ma con gesti fortemente simbolici, alla solidarietà vera, fatta di gesti concreti, da vivere ogni giorno. Pensiamo, cari colleghi e colleghe, a cosa possiamo raccontare ai nostri ragazzi: il cibo e il pane prodotti da quel grano coltivato dai soggetti disabili, dalle persone svantaggiate, avrà un sapore diverso. Pensiamo anche al miele prodotto su quei fondi, allevando le api. Ho visto e assistito alla trasformazione, all'inclusione, alla piena dignità che viene data a ragazze e ragazzi disabili che hanno un rapporto speciale con le api, che riescono ad entrare in sintonia con loro. Questo miele sarà più buono, perché avrà il sapore della solidarietà che nessun altro prodotto potrà dare. Vale la pena anche di sottolineare come il provvedimento in questione tocchi altre due questioni rilevanti che meritano un approfondimento ad hoc. Innanzitutto, la possibilità per gli enti pubblici territoriali di dare in concessione a costo zero anche agli operatori dell'agricoltura sociale i beni immobili confiscati alla criminalità organizzata. Questa è davvero una previsione di straordinario rilievo culturale. Ogni giorno, anche questa mattina, abbiamo sentito di beni confiscati per un valore di più di 1,5 miliardi di euro, ad esempio a Palermo. Per evitare di creare una frattura tra noi, le istituzioni, e i cittadini, dovremo far sì che i beni confiscati possano essere dati anche alle cooperative e ai lavoratori veramente straordinari dell'agricoltura sociale. Pensate a come sarà diverso poter dire che abbiamo comprato ed acquistato il vino che viene da un fondo confiscato alla mafia. Finalmente ci sarà una traduzione nella concretezza e si potrà veramente riavvicinare il cittadino alle istituzioni che fanno le cose in maniera sempre più coerente. All'interno del disegno di legge è stata esplicitata altresì la diffusione delle buone pratiche nell'ambito dei compiti di monitoraggio ed elaborazione delle informazioni sulla presenza e sullo sviluppo dell'attività di agricoltura sociale nel territorio nazionale, cui adempie l'istituendo Osservatorio sull'agricoltura sociale presso il Ministero delle politiche agricole. Questa è una prospettiva per la quale si ritiene ragionevolmente fondata l'ipotesi che anche le Regioni più pigre saranno stimolate ad adeguarsi agli standard presenti in quelle maggiormente attive, per avere quindi una diffusione omogenea su tutto il territorio nazionale e far sì che le buone prassi possano essere finalmente condivise. Le medesime Regioni sono chiamate a svolgere, nell'ambito dei piani di sviluppo rurale, funzioni di promozione di specifici programmi per la multifunzionalità delle imprese agricole, con particolare riferimento alle pratiche di progettazione integrata territoriale e allo sviluppo dell'agricoltura sociale, anche tramite tavoli di partenariato tra i soggetti interessati al settore dell'agricoltura sociale. Vorrei concludere con un aspetto positivo. Incoraggiare le buone prassi; stimolare la creatività che cerca nuovi percorsi pur ripercorrendo strade antiche; promuovere la solidarietà con gesti concreti e includenti, è il compito di una buona politica, della buona politica che insieme oggi possiamo contribuire a scrivere.
2015-07-08	PD	AlbanoDonatella	Favorire l'accesso a luoghi e contesti di inclusione sociale, di benessere, di riabilitazione e cura offre al welfare italiano l'occasione di operare un cambiamento sostanziale dal punto di vista dell'impianto generale e della tipologia di servizi socio-sanitari. Stiamo parlando della possibilità di offrire contesti non medicalizzati per la cura e l'inserimento socio-lavorativo. Sebbene siano notevolmente aumentate le occasioni di confronto in merito e le pubblicazioni scientifiche sull'argomento, fino ad oggi abbiamo assistito ad approcci empirici mossi dalla sensibilità dei pionieri di questa forma di agricoltura, senza una vera definizione legislativa del termine e delle modalità per avviare queste attività. Si tratta di attività che di fatto si rivelano particolarmente complesse nel senso mero del termine, in quanto l'agricoltura sociale richiede la collaborazione fattiva di più persone con bisogni, interessi e professionalità differenti. In particolare, in questo momento storico, nel quale assistiamo ad un aumento del numero di individui sotto la soglia di povertà e alla diminuzione delle risorse pubbliche destinate al sostegno delle fasce deboli della popolazione, cresce l'attenzione verso l'agricoltura, intesa come giacimento di risorse naturali e culturali, da mettere a frutto per realizzare progetti in grado di assicurare un'esistenza dignitosa. In primo luogo, i soggetti interessati all'agricoltura sociale sono quelle persone che, provate da forme diverse di disagio, pensano di trovare nell'attività agricola una chance di riqualificazione professionale e sociale. Concettualmente non ci si rivolge all'agricoltura industrializzata, ma più ad un'agricoltura che si fonda sul rapporto tra l'uomo e la natura. Essa costituisce il patrimonio culturale che caratterizza il contesto rurale associato alle attività produttive e alle conoscenze tradizionali, tecniche e scientifiche, nonché innovative, perché tradizione e innovazione, non dimentichiamolo, non sono di certo incompatibili. Nel dispositivo oggi in discussione si specifica che le persone interessate sono quelle con disabilità fisiche, psichiche o mentali, ex tossicodipendenti, detenuti o ex detenuti e donne che hanno subito violenza. In realtà, al di fuori dei dettagli del provvedimento, possono anche essere interessate persone che non presentano bisogni speciali, problematiche sanitarie o difficoltà sociali di particolare gravità. Si tratta di soggetti che provengono da ambiti professionali lontani dall'agricoltura, che trovano le loro motivazioni profonde nel disagio provocato dai modelli di sviluppo della società contemporanea e che vogliono sperimentare nuove forme di vita, di produzione e di consumo. In secondo luogo, gli interessati sono sia i nuovi agricoltori, che già svolgono attività diversificate nell'ambito dell'agriturismo e dei servizi legati al mondo della scuola, sia gli agricoltori tradizionali che, spinti dalla globalizzazione ad abbandonare modelli produttivi eccessivamente specializzati che si sono rivelati non premianti, sono indotti, per integrare il reddito, a sperimentare modelli agricoli multifunzionali. Infine, voglio sottolineare che aver introdotto le cooperative sociali nel corso della rimodulazione di questo provvedimento è stato un passo sostanziale per la qualità del provvedimento stesso. L'aspetto multidisciplinare è infatti intrinseco nell'agricoltura sociale che comporta, nella sua messa in opera, conoscenze diversificate in ambiti apparentemente lontani, almeno dal punto di vista formativo. Per questo non possono venir meno le conoscenze del mondo agricolo, come non possono venir meno le conoscenze del mondo dell'assistenzialismo sociale. Solo dall'interazione, da un'intensa collaborazione e da una delicata modulazione delle esigenze di questi due mondi, possono nascere progetti ben formulati e strutturati in grado di portare ad ottimi risultati sul piano agricolo e sul piano sociale. Concludo sottolineando l'importanza del sostegno che dobbiamo garantire a queste nuove forme di attività produttive, soprattutto nell'ambito del nostro ricchissimo panorama agroalimentare che, se debitamente stimolato, costituirà una sicura fonte sorgiva per le economie del nostro Paese.
2015-07-08	PD	FasioloLaura	La potenzialità della norma è davvero un capitale ai fini sia del welfare, sia produttivi. Pensiamo al reinserimento a fini terapeutici di soggetti svantaggiati, messi in grado di produrre beni. Si tratta di un provvedimento che mira a superare il mero assistenzialismo nell'approccio al disagio sociale, e non solo alla disabilità. Il contatto con l'ambiente agricolo è la modalità migliore per l'inserimento o il reinserimento lavorativo del disabile, di giovani e di non più giovani in difficoltà. Il rapporto sinergico con la normalità, in un ambiente sano e stimolante, è davvero la migliore risposta che una legge possa dare. L'agricoltura sociale, attività esercitata dagli imprenditori agricoli e dalle cooperative sociali, diretta appunto a realizzare l'inserimento socio-lavorativo di lavoratori disabili e svantaggiati, inseriti in progetti di riabilitazione e sostegno sociale, destinata a fornire prestazioni e attività sociali e di servizio per le comunità locali, servizi di supporto a terapie mediche, psicologiche e riabilitative, progetti per l'educazione ambientale e alimentare, utilizza anche l'organizzazione di fattorie sociali. I requisiti e le modalità per lo svolgimento di tali attività sono definite con decreto del Ministro delle politiche agricole. Le cooperative sociali possono esercitare le attività di agricoltura sociale purché il fatturato derivante dall'esercizio dell'attività agricola sia prevalente. Se ricompreso tra il 30 e il 50 per cento di quello complessivo, esse sono considerate operanti nell'agricoltura sociale, in proporzione alla misura del fatturato agricolo. I contatti con gli stake holders e le audizioni in Commissione con tutte le associazioni del mondo agricolo sono state occasioni preziose per prendere atto delle opportunità che il disegno di legge rappresentava e per implementarlo e migliorarlo. Per quanto riguarda gli interventi di sostegno all'agricoltura sociale, evidenzio che alcuni aspetti sono ripresi dal provvedimento sulla buona scuola (e non solo), quando definisce criteri di priorità per l'inserimento dei prodotti provenienti dall'agricoltura sociale nelle mense scolastiche. Ciò vale anche per le istituzioni pubbliche che gestiscono - come ha sottolineato ieri il relatore - le mense ospedaliere, che possono prevedere, nelle gare concernenti i servizi di fornitura, criteri di priorità per l'inserimento di prodotti agroalimentari provenienti dagli operatori dell'agricoltura sociale. In favore di questa agricoltura, i Comuni definiscono modalità di valorizzazione dei prodotti nelle aree pubbliche destinate al commercio. È positivo che siano previsti criteri di priorità per l'insediamento e lo sviluppo di attività di agricoltura sociale nell'ambito delle procedure di alienazione e locazione dei terreni demaniali agricoli, anche utilizzando terreni confiscati alla mafia, e che gli enti pubblici territoriali possano dare in concessione a titolo gratuito i beni immobili confiscati alla criminalità organizzata anche agli operatori dell'agricoltura sociale. L'agricoltura sociale significa politica solidale, promozione sociale, un investimento che rappresenta un ulteriore passaggio verso una vera integrazione e valorizzazione produttiva di tutte le persone fragili, restituite ad un protagonismo attivo, valorizzate attraverso il lavoro. L'obiettivo vuol essere non solo di investimento e rilancio del settore, ma di restituzione alle persone di una grande dignità. Per questo favorire lo sviluppo dell'agricoltura sociale nel nostro Paese rappresenta una vera sfida, non solo economica, ma soprattutto morale.
2015-07-14	FI	DAliAntonio	Signora Presidente, già in sede di Commissione e in Aula nella discussione sulle questioni pregiudiziali abbiamo evidenziato la nostra contrarietà a questo decreto-legge, che è un po' il paradigma di ciò che non si deve fare e di ciò che di sbagliato fa questo Governo nella sua attività legislativa. Si tratta in primo luogo di un decreto-legge che non è frutto della volontà politica di andare incontro ai pensionati, perché è successivo a una sentenza della Corte costituzionale, così come le famose assunzioni della scuola sono susseguenti a una dichiarazione di censura da parte dell'Unione europea, così come tanti altri provvedimenti non sono frutto di una iniziativa studiata e di una volontà politica precisa del Governo di andare incontro ad esigenze di alcune categorie, ma sono l'attività residuale e consequenziale di sentenze che impongono di legiferare.
2015-07-14	LN	DivinaSergio	Signora Presidente, la parte pregnante di questo provvedimento è indubbiamente rappresentata dall'articolo 1, che riguarda quelli che noi definiamo i salti mortali che il Governo fa per ovviare ad un obbligo di legge. Salti mortali, perché si vuole evitare di applicare una sentenza della Corte costituzionale che elimina una norma. E, quando la Corte elimina una norma, ciò significa che si deve soltanto ripristinare ex ante la legislazione precedente. Se guardiamo l'altra parte del provvedimento, quella che va dall'articolo 2 all'articolo 7 (che riguardano sostanzialmente il rifinanziamento degli ammortizzatori sociali in deroga, maggiori risorse per il settore della pesca, eccetera), potremmo dire che si tratta di necessità che possono essere recepite e votate e che possono anche andare bene. Sulle indicizzazioni, però, c'è da impazzire. Abbiamo non uno, non due, non tre, ma addirittura quattro provvedimenti, che potremmo anche sintetizzare. Il primo è la finanziaria per il 2001, che dice che la rivalutazione scatta automaticamente ed individua le famose tre fasce (100 per cento, 90 per cento e 75 per cento), a seconda se la pensione è fino a tre volte, da tre a cinque volte o superiore a cinque volte la pensione minima. Ricordiamo che, quando si parla di una pensione pari a cinque volte il trattamento minimo (che sembra una cosa esagerata), vuol dire 2.400 euro lordi mensili, ergo, al netto, circa 1.700 euro. Non credo che possiamo definire ricchi pensionati con un tale reddito. Probabilmente, se facessimo i conti attuali, questo è il reddito di sopravvivenza per non cadere nella soglia di povertà. Il secondo provvedimento è la famosa manovra bis del 2011. Poi abbiamo un terzo provvedimento ed è quello che ci interessa, cioè la Monti-Fornero, che applica il blocco totale per il biennio 2012-2013 addirittura a chi supera di tre volte il minimo. Tre volte il minimo significa 1.440 euro lordi, poco meno di 1.200 euro netti. Per l'ex ministro Fornero e per il presidente Monti questi erano pensionati ricchi, ai quali poteva essere chiesto un sacrificio. Non è finita, perché arriviamo al Governo Letta del 2014, che ricalcola la rivalutazione - per fortuna - reintroducendo le soglie (100, 95, 75 e 50 per cento), anche qui partendo dalle pensioni pari a tre volte il trattamento minimo fino alle pensioni che superano di cinque volte il trattamento minimo. La Corte interviene soltanto su una parte, cioè soltanto sul salva Italia, cioè sulla Monti-Fornero, che disponeva il blocco totale, negli anni 2012 e 2013, per chi superava di tre volte il minimo pensionistico. Ebbene, cosa significava e cosa doveva fare il Governo? Semplice, era la stessa Corte che lo diceva: restituzione e applicazione della legge che sopravviveva, cioè la legge n. 388 del 2000, reintroducendo le tre soglie (100, 90 e 75 per cento) per le pensioni fino a tre volte, da tre a cinque volte e oltre cinque volte il trattamento minimo. Cosa emerge? Perché poi le dichiarazioni si tengono e sono agli atti. Padoan cosa dichiara? Il Ministro dell'economia dice che un'attuazione della sentenza, con conseguente applicazione del meccanismo di indicizzazione ex lege n. 388 del 2000 (esattamente quello che dice la Corte), avrebbe comportato un incremento di spesa pensionistica nel 2015 non sostenibile, impedendo all'Italia di rispettare le regole di bilancio europeo. Abbiamo capito, ma perché per sostenere i parametri europei è stato chiesto un sacrificio solo ai pensionati? È stato detto di non toccarli, perché sennò si sfora. E noi sappiamo il perché: bisognava reperire circa 17,6 miliardi per essere corretti nei confronti dei pensionati. Renzi, esattamente dopo Monti, prosegue sulla via di sacrificare la categoria dei pensionati, anche perché è molto facile. Chi ha l'elenco dei contribuenti? Ce l'hanno lo Stato e l'Istituto previdenziale. Essendo in mano loro, è molto facile dare o non dare o evitare addirittura di erogare quella che è una loro spettanza. Infatti avete scelto la strada più comoda. Non si dà nulla; anzi no, si dà un piccolo contributo forfettario, così, tanto per non irritare la Corte e dare un'interpretazione del tutto renziana alla sentenza dell'aprile scorso. Un monito: noi mettiamo un po' sull'attenti questo Governo. Non so se avete seguito questa vicenda: il tribunale di Napoli, il 29 maggio, di fronte al ricorso di un pensionato, ha dato ragione al ricorrente che ha fatto ricorso contro il blocco dell'indicizzazione. Questo è il primo ostacolo. Secondo. Codacons ha già avviato una class action, cui hanno già aderito più di 5.000 pensionati: è aperta e sicuramente se ne aggiungeranno molti altri. Se a questi dovessero essere riconosciuti i loro diritti e venisse data ragione, quante risorse serviranno? Altro che 17 miliardi! Sicuramente quello che non è stato dato, i danni richiesti, gli interessi legali e i costi della giustizia. Il Governo ha intrapreso una strada, un cul de sac dal quale probabilmente non ne uscirà più. Non possiamo non toccare però un tasto dolente: ma i sindacati esistono ancora in questo Paese? Dove sono finiti? Assordante silenzio dei sindacati. Ci chiediamo se questi sindacati sanno solo protestare contro i Governi di centrodestra. Non oso nemmeno pensare cosa sarebbe accaduto se riforme come quella del lavoro (che abroga l'articolo 18), della scuola (in cui non si sente nemmeno la controparte e si fa calare la riforma proprio sui destinatari) e di questa norma (che penalizza addirittura i pensionati interpretando le sentenze) le avesse fatto un Governo di centrodestra. Probabilmente non esisterebbe una piazza di questo Paese non occupata in modo permanente. Sembra invece che sotto Renzi tutto sia permesso. È permesso anche rubare. Sì, è una parola forte, ma non rispettare la legge e negare un diritto equivale a sottrarre a qualcuno ciò che gli spetta e se tu sottrai qualcosa che spetta a qualcuno è l'equivalente di rubare. Ebbene, questo Governo può permettersi anche di rubare pochi euro a chi è ricco, perché è ricco chi riceve più di 1.200 euro netti al mese! Beh, non è una furbata quella inventata dal Governo Renzi come escamotage, ma è una vera, autentica vergogna!
2015-07-14	PD	FaveroNicoletta	Signora Presidente, gentili colleghe senatrici e senatori, il provvedimento che è oggi all'attenzione dell'Assemblea, dopo l'attento esame svolto dalla 11ᵃ Commissione (ringrazio per questo la relatrice), oltre a disciplinare le modalità di attuazione della sentenza della Consulta n. 70 del 2015, di cui abbiamo discusso molto in Commissione, in Aula, nonché sui media, contiene ulteriori importanti misure, tra cui il rifinanziamento degli ammortizzatori sociali in deroga, pari a 1.020 milioni. Ricordo, peraltro, che a questa misura si somma lo stanziamento, con le stesse finalità per il 2015, pari a 700 milioni, quindi in tutto la partita è di 1.720 milioni. Vi sono poi i contratti di solidarietà, che sono pari a 70 milioni di euro, nonché le norme per garantire il valore dei trattamenti pensionistici e razionalizzare e uniformare modi e termini di pagamento delle prestazioni previdenziali e assistenziali. Infine, il provvedimento include alcune disposizioni per intervenire sul sistema delle garanzie connesse al finanziamento e per l'anticipazione del TFR. Secondo me, in questo momento dobbiamo dedicare un'attenzione particolare alla riforma degli ammortizzatori sociali in deroga, perché vive una fase delicata di transizione con regolamenti e legislazioni diverse collocate in ambiti normativi differenti. Come è noto, con la sentenza n. 70 del 2015 che ho ricordato, la Corte costituzionale ha dichiarato l'illegittimità dell'articolo 24, comma 25, del decreto-legge n. 201 del 2011, che aveva disposto - per gli anni 2012 e 2013 - il blocco della rivalutazione automatica delle pensioni per i trattamenti superiori a tre volte la pensione minima INPS. L'applicazione integrale della rivalutazione dei trattamenti pensionistici avrebbe comportato gravi conseguenze per il nostro Paese: non saremmo infatti stati in grado di rispettare le regole di bilancio europee (come è già stato già ricordato da chi mi ha preceduto), come il rapporto tra deficit e PIL, con conseguente apertura di una procedura d'infrazione per deficit eccessivo. Inoltre, i maggiori costi avrebbero ridotto notevolmente i margini di bilancio e di intervento per i prossimi anni, con un inevitabile innalzamento dell'IVA e l'ulteriore impegno di diverse risorse per il finanziamento di nuovi interventi finalizzati a sostenere la crescita economica. Come è stato ricordato anche dal senatore Pagano che mi ha preceduto, dobbiamo fare ancora un passo indietro. Il valore dello spread - una parola che da allora ci ha un po' ossessionato - a gennaio 2011 era pari a 173 punti rispetto all'andamento dei buoni del tesoro tedeschi; il 30 dicembre lo stesso spread era invece di 528 punti. Allora si diceva che se fosse aumentato ancora, magari di 100 punti, avremmo dovuto "chiudere" il Paese, come si suol dire. Eravamo in un baratro, in un burrone, lo ricordo molto bene: io sono un'insegnante, allora ero a scuola e, proprio nel novembre di quell'anno, si parlava tra di noi, dicendo che non avremmo ricevuto la tredicesima, non sarebbero state pagate le pensioni; c'era tutta una serie di difficoltà e di paure in quel momento. Bisogna ricordare quella fase, perché quel provvedimento, che conteneva varie misure, è quello che poi ha innestato la retromarcia rispetto al burrone nel quale ci stavamo infilando e, se oggi stiamo qui a discutere di quello che potremmo fare, lo dobbiamo anche al fatto che in quel momento il Parlamento - lo ricordo - votò con grande unitarietà (ma mi sembra che vi sia un po' di oblio sotto questo profilo, perché molti di quelli che magari siedono qui in questo momento e avevano votato unitariamente se lo sono anche dimenticato). Allora vi è stato il coraggio di adottare dei provvedimenti che sono e restano impopolari; il Parlamento ha affrontato molti provvedimenti impopolari, commettendo anche degli errori, ma in quel momento l'Italia è uscita dalla problematica che adesso - guarda caso - investe un Paese che ci è proprio vicino: la Grecia, vicinissima anche a livello geografico. Nello spirito della sentenza della Consulta, il Governo ha opportunamente scelto l'unica strada possibile, che consiste in una parziale rivalutazione in base all'inflazione, graduata in funzione decrescente, per fasce di importi pensionistici fino a sei volte il trattamento minimo ai trattamenti pensionistici superiori a tre volte i trattamenti minimi, con decorrenza 1° settembre 2015. Scelta difficile? Certamente. Ha accontentato tutti? No. È coraggiosa? Io direi di sì, visto che è stata presa prima delle scorse elezioni amministrative, in un momento in cui magari si poteva evitare, adottata quindi senza alcun calcolo politico. Ma soprattutto è stata una scelta, secondo il mio avviso, di responsabilità, sulla base del principio - che ricordo sempre - che "il meglio è il nemico del bene". La sostenibilità dei nostri conti pubblici non offre attualmente - come sa chi conosce i conti pubblici, chi ha letto i bilanci dell'INPS o frequenta enti gestori, fondazioni, casse e previdenze, come faccio io - ampi spazi di manovra e l'adozione di misure troppo "integraliste'' provocherebbe conseguenze di difficile lettura per il futuro del nostro Paese, che è anche - mi permetto di dire - il futuro dei nostri figli. Forse non ci ricordiamo che dobbiamo fare i conti con uno dei grossi problemi del vecchio Continente, che è il ciclone della demografia, che renderà insostenibili, per quanto riguarda i rapporti con le generazioni, ed iniqui molti modelli pensionistici oggi rigorosi. Ricordiamo - ed io sono molto contenta di ciò - che la vita media delle donne sarà di ottantanove anni e quella degli uomini sarà di ottantasette anni. Questo è un sistema - ahimè - proprio insostenibile, che però non preoccupa solo l'Italia (tra l'altro noi ci siamo già messi al riparo), ma deve preoccupare qualche altro Stato. Compito del Parlamento e oggi del Senato è quindi di valutare questa scelta del Governo - una scelta, ripeto, per me responsabile - sulla base dei principi di ragionevolezza e proporzionalità dettati dalla contingente situazione economica e previdenziale in cui versa l'Italia. Mi sembra però utile fornire all'attenzione dell'Assemblea alcuni dati inerenti al nostro sistema previdenziale. Secondo i dati del comitato tecnico-scientifico di Itinerari previdenziali, considerando l'insieme dei fondi del sistema obbligatorio, noi abbiamo una spesa totale per pensioni nel 2013 pari a 247,9 miliardi di euro, con un incremento di poco meno di 5 miliardi rispetto all'anno precedente, equivalente a circa il 2 per cento. Per quanto riguarda invece il numero dei pensionati, nel 2013 il numero dei beneficiari dei trattamenti pensionistici del sistema Italia è di poco superiore a 16 milioni, di cui il 52,8 per cento donne che sono destinatarie di circa il 70 per cento delle pensioni di reversibilità. Le prestazioni pensionistiche in pagamento risultano circa 23 milioni cui vanno aggiunte oltre 4 milioni di pensioni assistenziali. Mi avvio a concludere, signor Presidente. L'intervento in esame non deve però far perdere al Governo e al Parlamento la giusta direzione della loro bussola che indica come meta finale l'approdo a un nuovo sistema pensionistico, corretto rispetto a quello attuale, troppo rigido, e penalizzante per alcuni lavoratori. Ricordo i lavori usuranti, che tanto ci preoccupano. In un'intervista di qualche mese fa, il ministro Poletti ha indicato che l'obiettivo del Governo è quello di rendere più flessibile l'età del pensionamento per consentire ai più giovani di entrare nel mercato del lavoro. Al contempo, la Commissione lavoro della Camera ha già incardinato e sta discutendo - lo vediamo tutti i giorni anche sui media - le diverse proposte dei vari Gruppi parlamentari in tema di flessibilità pensionistica, aprendo il confronto tre le istituzioni e le parti sociali, i lavoratori e tutti i soggetti interessati. Proprio in Commissione il Governo ha indicato che ci sarà un incontro con i sindacati, di cui siamo molto contenti, e sono state avanzate, sempre in sede di Commissione, delle proposte che spero possano essere adottate. Questa riforma rappresenta per le istituzioni una sfida da affrontare ed una opportunità da cogliere. Compito del Governo e del Parlamento sarà quello di raccogliere le varie proposte in modo da elaborare la soluzione più efficace e più conforme alle esigenze dei lavoratori e pensionati italiani, tenendo conto dei nostri vincoli di bilancio, ma anche e soprattutto dei diritti dei nostri figli.
2015-07-15	LN	DivinaSergio	Signor Presidente, direi che in questo momento si può anche saltare a piè pari la questione della costituzionalità, nel senso che ormai qua non regge più niente. Per anni questa Repubblica è andata avanti con dei pilastri e dei principi, ma oggi anche le sentenze della Corte costituzionale non valgono più niente e si possono saltare a piè pari. Possiamo dunque soltanto rammaricarci per quello che potrà essere il futuro prossimo, se questo è l'inizio dell'attuale Governo. Sui contenuti possiamo dire che, se le persone hanno un qualche denaro in più in tasca, salvo i pochi che se ne cibano - ma noi non conosciamo persone che si cibano di denaro - lo spendono, non facendo altro che mettere in moto un circuito virtuoso per l'economia. C'è ristagno quando le famiglie non spendono; c'è benessere quando tutto circola ad una certa velocità. E sembra che Renzi e il suo Governo lo avessero anche capito: quando, infatti, decisero di fare quella bella proposta, il regalino degli 80 euro - ancorché in campagna elettorale e finalizzato probabilmente ad una manovra d'immagine di altra natura - qualche esperto in economia deve aver dato loro un suggerimento. Gli devono aver detto che, mettendo 80 euro nelle tasche di certe fasce di persone, probabilmente sarebbe partito quanto meno un briciolo di domanda interna, perché si sarebbe andata a toccare - come fa anche questo provvedimento - quella fascia di persone o di redditi che si dice non propensa al risparmio. Sia chiaro che queste persone non sono «cicale», ma non hanno propensione al risparmio perché devono spendere tutto quello che hanno, tutto il loro reddito per vivere. Perché, dunque, regalare 80 euro in modo demagogico e non riconoscere un diritto, l'adeguamento pensionistico, che a volte potrebbe corrispondere anche a molto meno (30, 40 o 50 euro)? Questo è ciò che ci si domanda. La nostra storia è fatta, per fortuna, di libertà e garanzie. Si premiano i meritevoli e coloro che hanno profitto, ancorché privi di mezzi. Si cerca di portare le persone meritevoli ad una mobilità sociale che sia la più elevata possibile. Gli Stati moderni e democratici sono caratterizzati da un'importante mobilità sociale. Per la prima volta nella storia della Repubblica assistiamo, però, ad una mobilità sociale inversa, verso il basso: prendiamo il ceto medio, che è quello che ha sempre salvato la domanda interna, e tentiamo di portarlo in fascia di povertà. Non riconoscere ad una persona che ha 1.440 euro lordi di pensione - il che significa poco più di 1.100 euro netti - l'adeguamento al potere di spesa e al costo della vita significa prendere fasce di popolazione appena autosufficienti e riportarle a rischio, o comunque in fascia di povertà sociale. Una bella mobilità ha inventato il Governo Renzi! Capiamo anche la comodità di queste operazioni. Quando non si sa dove andare a spazzolare, è difficile fare riforme importanti, calibrate e giuste. Allora cosa si fa? Si guarda il mondo e si tassa tutto quello che esce da terra ed è visibile, come la casa che, nel nostro Paese, è la più tartassata d'Europa. Chi ha una casa, ergo, è ricco e non può nasconderla - viva Dio - per cui la casa va bastonata sotto forma di prelievo di imposta forzosa. Per le pensioni è altrettanto facile. La casa emerge dal terreno e l'elenco dei pensionati è in possesso degli enti pubblici. Così, dopo aver valutato quanto si deve spendere in un mese e quanto si deve erogare invece in previdenza, si fanno quattro calcoli e si fanno tornare i conti, ma sulla pelle di chi? Sulla pelle di persone che arrivano a guadagnare un reddito appena sufficiente per garantirsi una vita dignitosa. A questo punto non si può non chiamare in causa il sindacato. Bisognerebbe chiedersi dove sono finiti i sindacati in questo Paese. Esiste ancora un sindacato? Esistono ancora tutele dei lavoratori? A Renzi si è permesso di tutto e penso, innanzitutto, alla riforma del lavoro. Ricordo che, quando i precedenti Governi di centrodestra parlavano di flessibilità in entrata, minacciando o comunque proponendo di rivedere la formula rigida dell'articolo 18, c'è stata la rivoluzione. I sindacati saltavano con i piedi sui tavoli: l'articolo 18 non si poteva toccare. Bene, il Governo Renzi ne ha fatto carta straccia: la riforma del lavoro, il jobs act, l'esclusione dell'articolo 18 per i nuovi assunti. Penso, ancora, alla riforma della scuola: un settore in cui si è sempre negoziato, nonostante sia stato sempre bistrattato da ogni nuovo Governo, portando un nuovo Ministro dell'istruzione che ha messo nel nulla quanto era stato fatto prima, e creando anche un po' di caos e poca continuità normativa in quella realtà. Benissimo, Renzi è riuscito a fare una riforma della scuola senza neanche interpellare gli interessati, ovvero il corpo degli insegnanti.
2015-07-15	PD	DAddaErica	Per l'ordine del giorno G1.111 si propone la seguente riformulazione del dispositivo: «ad adoperarsi al fine di individuare e valutare i rischi derivanti dal contenzioso provocato dal decreto-legge n. 65 del 2015, eventualmente predisponendo interventi normativi senza ricorrere all'aumento della tassazione ai fini del reperimento di possibili ulteriori risorse finanziarie». Il dispositivo dell'ordine del giorno G1.112 si propone di modificarlo in tal senso: «a valutare la possibilità di adoperarsi per adottare ulteriori iniziative a favore dei lavoratori cosiddetti esodati». Per il dispositivo dell'ordine del giorno G1.113 si propone la seguente riformulazione: «a valutare l'opportunità di dare positiva soluzione, eventualmente anche nel corso dell'approvazione della legge di stabilità 2016, alla vicenda dei lavoratori della scuola che, in assenza dell'entrata in vigore della riforma Fornero, avrebbero maturato nel 2012 i requisiti utili all'accesso al trattamento pensionistico».
2015-07-16	LN	TosatoPaolo	C'è un disegno che attraversa questo Governo, che è quello di portare avanti mille infiniti provvedimenti in tutti i settori della vita pubblica - dalla riforma della scuola, alla riforma del lavoro, alla riforma della RAI, alle riforme costituzionali - la cui unica costante è quella di dimostrare al Paese che c'è un'attività molto intensa da parte del Governo e del primo ministro Renzi, che vuole cambiare le cose e che ha intenzione di dimostrare che il suo decisionismo è la strada giusta per migliorare la situazione del Paese.
2015-07-16	M5S	CiampolilloLello	Insomma, è un po' come è stato fatto con la scuola: individuiamo un soggetto che deve comandare e ovviamente prevediamo un sistema di nomina dello stesso, che assicuri al Presidente del Consiglio il controllo assoluto sul sistema dell'informazione pubblica. Nasce così la figura di questo nuovo fantomatico amministratore delegato che, dietro la falsa ed ipocrita millantata ricerca di un modello di maggior efficienza manageriale e autonomia decisionale, in concreto rappresenta il cavallo di Troia del Presidente del Consiglio, mediante il quale, dietro l'apparente manto della professionalità gestionale, si possa procedere alla nomina e al controllo dei direttori di testata e dei direttori di rete. Ecco peraltro la ragione per cui, nonostante i proclami di ricerca di figure nuove e capaci, non ha avuto alcun sostegno la nostra proposta di escludere dal consiglio di amministrazione chi avesse ricoperto incarichi pubblici, politici o sindacali nei sette anni precedenti.
2015-07-16	M5S	CioffiAndrea	(ore 10,07) ( Segue CIOFFI) . È stata già richiamata - lo facciamo anche noi - la pronuncia della Corte costituzionale del 1974, secondo la quale gli organi direttivi della RAI non debbano essere direttamente o indirettamente espressione, esclusiva o preponderante, del potere esecutivo. Eppure, se sommiamo i vari pezzi, il potere esecutivo si identifica con il partito unico al Governo. A ciò si somma quello che sarà il piano renziano, che non arriverà sicuramente in porto perché se non riusciremo a opporci noi qua dentro forse si opporrà la popolazione (speriamo con le buone e non con le cattive). Dunque tale sistema fa sì che al centro vi sia un solo partito, e quindi l'Esecutivo, che in questo caso è in totale osmosi con il partito, vista l'identificazione totale del segretario del partito di maggioranza con il Capo del Governo (bisognerebbe quindi capire cosa è il partito e cosa è il Governo) se tutto si mescola e si identifica, nella nomina di quattro consiglieri d'amministrazione su sette. Penso allora che siamo di fronte ad un palese caso di violazione costituzionale e perciò stiamo discutendo della questione pregiudiziale al nostro esame: è importante ricordarlo. Si pone poi la questione del pluralismo, ribadita in altre sentenze della Corte costituzionale, come la n. 420 del 1994 e la n. 155 del 2002 e rappresentato - lo ripeto - dai partiti. Forse dovremmo pensare invece che il pluralismo dovrebbe essere rappresentato dalla diversità culturale e dalla capacità di poter pensare autonomamente. Il compito della RAI non dovrebbe forse essere quello di formare coscienze critiche, così come in fin dei conti è quello della scuola? O forse deve essere quello di formare dei lobotomizzati, che da tanti anni ci viene propinato. La RAI non dovrebbe essere diversa? O vogliamo continuare a seguire quel modello, che propone di mandare il nostro cervello all'ammasso? C'è una parte di questo Parlamento, che ha potuto governare la RAI, tramite il Governo, che era quella che in televisione ci faceva vedere le tette. Non vi voglio stare a ricordare le tette mostrate in trasmissioni televisive come «Drive in» e prima ancora «Colpo grosso». In quest'Aula c'è qualcuno che quella storia la conosce bene. Ci avete lobotomizzato e avete voluto che il popolo fosse lobotomizzato per fare i vostri sporchi comodi, ma la RAI dovrebbe svolgere un compito diverso. Come può farlo, però, se coloro che vogliono lobotomizzare il popolo sono gli stessi che nominano i componenti del consiglio d'amministrazione?
2015-07-21	LN	DivinaSergio	Cos'è un regime? Bene o male a scuola lo abbiamo studiato. Cos'è una democrazia? Abbiamo altrettanto studiato i meccanismi dei pesi e dei contrappesi, e quanto c'è voluto per elaborare nel '48 la nostra Costituzione in cui, indubbiamente, occorreva tener presente la conformazione del Paese, le impostazioni culturali del Paese postbellico, ma anche la possibilità di controlli incrociati perché nessun organismo costituzionale, eletto o meno, potesse prevaricare gli altri organi costituzionali.
2015-07-21	PD	MucchettiMassimo	Vedete, molto spesso ci riempiamo la bocca con l'espressione «servizio pubblico» senza sapere bene di cosa si tratta, perché quando si parla di RAI e di televisione è un po' come quando si parla della nazionale di calcio: siccome tutti abbiamo fatto i temi a scuola o la recita di fine anno, ci sentiamo in grado di dire la nostra su questa materia, così come, avendo giocato a calcio in parrocchia, ci sentiamo tutti commissari tecnici. Tuttavia, la televisione in Europa e in Italia è nata ad opera dello Stato, quindi è nata naturalmente servizio pubblico, ma non perché ci fosse qualcosa di speciale nella testa di chi la progettava, bensì perché era così, c'era solo quella. Il servizio pubblico comincia a differenziarsi dal resto nel momento in cui il resto nasce e il resto è la televisione commerciale; oggi però il resto è tutto quello che ho evocato prima e molto altro ancora.
2015-07-22	PD	ZavoliSergio	Torno subito alla premessa: la realtà mediatica, vissuta non solo in Occidente - fatta salva ogni approssimazione - sta oggi affrontando una temperie suscitata agli esordi del secolo. Siamo proprio certi che l'11 settembre 2001 non fosse l' incipit terrificante di quanto sta accadendo? E occorreva una quindicina d'anni per avere la consapevolezza di ciò che andava maturando? Perché il 70 per cento del Paese ancora oggi non saprebbe dire che cosa ha generato la crisi e perché è nata in America? E perché sa così poco del suo attuale andamento? Perché la finanza e le banche sono ancora al centro di gravi e perduranti responsabilità? Abbiamo afferrato i motivi della crisi greca e le ragioni della severità, a volte insopportabile, di una parte dell'Unione? Ci siamo fatti un'idea ragionevole del disastro etico e morale, civile e politico sollevato dalla tragedia dei migranti? Perché rimane così viva, accanto a prove di straordinaria comunanza, la caduta del solidarismo e della pietà? Perché è a tal punto declinato il criterio della fiducia, e si è assopito il sentimento della speranza? Crediamo, oggi, di interpretare correttamente i progetti del fondamentalismo nei ruoli che è venuto assumendo? Abbiamo capito quali princìpi chiama in causa la tempesta religiosa, estremizzata fino alle forme assunte dal più barbaro fanatismo? Dove può arrivare il fenomeno distruttivo di valori millenari quando si decapitano anche le statue, perché testimoniano una bellezza originata dalle civiltà degli "infedeli"? Perché l'80 per cento dei lettori e degli spettatori non conosce, non ricorda, né saprebbe attribuire i nomi di chi rappresenta porzioni di Paesi, di popoli, di religioni e di culture, nei vasti e molteplici luoghi in cui si manifestano indicibili violenze? Che cosa coglie, nelle parole degli editoriali solleciti e colti, il pubblico non avvezzo ai linguaggi difficili? Tutto questo non potrebbe essere il segno di una qualche crisi del mio mestiere, considerando la progressiva distanza di un'opinione pubblica sempre più incline a disertare la politica fino all'inerte, mortificante rifiuto di votare? E via così, tra il credere di sapere e il dubitare, l'assolvere e l'indignarsi. Scontata la difficoltà di avere un'informazione migliore della società che la esprime, mentre da un lato occorre garantire al sistema mediatico il rispetto delle norme che tutelano le sue libertà - anziché minacciarle, e persino ridurne i valori costituzionali - ha governato per tanto tempo una mentalità impigrita da contesti disamorati, o estremizzati, determinando stereotipi sociali di comportamento, l'adeguarsi al modello più corrivo, lo sfiancarsi dei partiti e il demagogico lucrare del populismo sulle loro debolezze. Molto, nel frattempo, è ritornato alle interpretazioni personali, divenute via via più fungibili e opportunistiche, mentre la libertà di espressione postula le distinzioni proprio a salvaguardia dei diritti di un pluralismo reale, che non sia, cioè, la somma di tante faziosità. Una politica che non mantenga vivo e operante il proprio dibattito interno, se lascia - per esempio - svilire i ruoli della maggioranza e della minoranza, cioè la più naturale dialettica democratica, mette a rischio una risorsa comune; ma una comunicazione che non sapesse più distinguere tra l'opportunismo e una protesta fondata su legittime istanze, teoriche e quotidiane, anch'essa rischierebbe di creare «un grave indebolimento della democrazia», ammoniva De Tocqueville, uno che se ne intendeva. Come reagire, se una sorta di accademico, quasi bigotto laicismo vieta alle televisioni del servizio pubblico di assumersi anche un compito civilmente pedagogico, con il pretesto di dover tenere ontologicamente separate l'informazione e l'educazione? Ho qui sotto gli occhi queste parole di Karl Popper, il grande filosofo liberale, tratte da una forte intervista di Maria Teresa De Vito: «Distinguere tra educare e informare non è soltanto falso, ma è decisamente disonesto. La mia opinione muove dal presupposto che non ci può essere informazione che non esprima una certa tendenza, e ciò è già chiaro nella scelta dei contenuti quando si deve scegliere su che cosa la gente dovrà essere informata. I professionisti della televisione hanno la grande responsabilità di non sottrarsi all'obbligo di educare». Ecco il punto: la riforma chieda di educare l'opinione pubblica alla riflessione, al confronto e al giudizio in base all'esigenza non certo di tutelare unanimismi, ma le responsabilità e le scelte. Le cronache drammatiche della politica europea sulla questione greca ci avvertono che non ci si salva più uno alla volta, men che meno dovendo accettare una sconfitta con l'idea che dovrà pagarla la parte più debole del popolo. In nessun secolo - si è detto - un'informazione che esprimesse la complessità era stata così minacciata nel suo scopo naturale, mentre un nuovo allarme lasciava intendere che parlare e ingannare, spesso, diventano sinonimi. Va incentivata la convinzione che un conto è informare e un altro è comunicare: nel primo caso passano delle notizie, nel secondo restano dei contenuti. Ne deriva che se ti parlo per ciò stesso ti cambio; e non si esce mai del tutto indenne da un confronto del genere, a patto che esso implichi il darsi lealmente la parola su ciò che interessa entrambi, cioè su quanto dover trarre dalla concitazione del vivere d'oggi; compresa questa riforma, cui chiediamo di contribuire a sgominare la crescente e vergognosa indistinzione elettronica tra numeri e persone. Mi auguro che la ricerca del "bene di vivere bene" lasci altrettanto credito e spazio alle categorie dell'etica: una parola severa, non edificante, svilita da una risonanza virtuosa che la rende retorica e strumentale, spesso nella persuasione che tutto quanto è possibile sia nello stesso tempo è anche lecito, senza farsi abbagliare dalla sintesi perentoria secondo cui solo il razionale è reale o viceversa, solo il razionale è reale, o viceversa. Sarà bene sapere, e naturalmente credere, che informazione e politica non sono oro colato, ma non c'è mai stato tanto bisogno dell'una e dell'altra come quando, esse stesse, sembrano autorizzarci a voltar loro le spalle, e ciò per scongiurare la tragica ipotesi - questa sì - che sopravviva una sola realtà e un pensiero soltanto. " Primum informare ", precisò Luigi Einaudi, inaugurando, con la Repubblica, il nostro "Heri dicebamus". E la BBC continua a sussurrare agli articoli della nostra riforma le sue tre intramontabili parole: informare, educare, intrattenere... La RAI - è risaputo - ha svolto per molti decenni una missione civile di enorme rilevanza nella lotta all'analfabetismo, nell'unificazione della lingua parlata, nell'acculturazione di grandi masse, nella formazione della classe media, nel rafforzare il senso dell'identità nazionale. In altre parole, ha contribuito a formare una nuova sfera dell'opinione pubblica, allora ristretta, e riservata, ai ceti più colti. Tuttavia la condizione di arretratezza scolare e culturale permane drammatica: oltre 15 milioni di cittadini hanno soltanto la licenza elementare e sono dunque nell'impossibilità di assimilare un apprendimento non elementare; l'88 per cento della popolazione ha il proprio riferimento nella comunicazione radiotelevisiva; la nostra "dieta televisiva" è di oltre quattro ore al giorno: per chi sa fare questi conti, appena dieci minuti ci dividono dagli Stati Uniti. Siamo al 73° posto nella classifica mondiale della libertà di informazione; solo il 7 per cento sono i lettori abituali di libri e le presenze nei luoghi tradizionali dell'acculturazione - teatri, musei, cinematografi, sale da concerto e biblioteche - sono ancora complessivamente residuali, anche se, per la verità, il comparto culturale ha ricevuto da appena un anno un significativo rilancio. Dei 27 Paesi dell'Unione europea, le famiglie italiane sono al 22° posto per l'accesso a Internet e 4 cittadini su 10 non hanno mai avuto per le mani un computer. Questi dati devono poter aggiungere ai confronti cui siamo chiamati quel tratto di rigore indispensabile quando una riforma assuma decisioni che possono favorire la crescita culturale e la capacità di giudizio di milioni di cittadini; sapendo che, se la RAI, invece di essere rifondata, ne uscisse ridotta nelle sue prospettive di promozione culturale, in un paio di generazioni l'Italia perderebbe progressivamente la memoria storica del suo passato. Tutti, allora, saremmo più deboli nell'informare e nell'essere informati, nel sapere di più del mondo che ci circonda, delle realtà sociali con i loro protagonisti e le loro comparse, e degli strumenti per entrare nel futuro. Questa riforma è tra le più difficili e moderne, perché interessata al multiforme ed aggiornato scenario di un mondo che si dispiega davanti a noi indicando la nuova pluralità del reale. In più, la riforma è urgente perché si colloca in una dimensione che esige, nello stesso tempo, la difesa dell'identità nazionale nella prospettiva di un'Europa indotta a riconsiderare, dopo il caso Grecia, questioni e decisioni nuove. Ciò implica che una rappresentazione del mondo offerta con l'attuale, teorica garanzia di fedeltà alla nostra storia, rischia di rimanere un'esperienza vicaria della realtà proprio perché la si vive attraverso le tante più o meno esplicite intromissioni di quell'ordito politicante che permea gli ambiti e confonde i ruoli delegati a rappresentare la trasparenza. Che avesse ragione Nietzsche quando diceva: «Non esistono i fatti, ma solo interpretazioni»? Su questo tema Aldo Grasso potrebbe intrattenerci con argomenti complessi, per esempio affrontando gli inderogabili ruoli della tecnologia e del mercato, al di là di opportunismi e infatuazioni impressi nelle tradizioni, e ovviamente negli interessi, aziendali, ai quali sono legati i palinsesti, con il pericolo di trasformare una modalità arricchente dell'informazione, come - per esempio - il talk show originario, a suo modo esplicativo e invogliante, che nella malintesa rivalità di alcuni epigoni ha visto via via primeggiare i personaggi inclini più allo scontro che al confronto, in cui le modalità e i toni populistici hanno alzato i decibel facendo scendere la discussione sul terreno di una supremazia vociante. È il risultato della scelta di chi ha trasformato un moderatore - qui la RAI, per la verità, non c'entra - in un antagonista più autorevole e temerario dei suoi invitati, per dare al dibattito una tonalità più urticante. Tanto che, fatti salvi i residui rispettabili talk show inaugurati da Santoro, oggi Aldo Grasso riassume il fenomeno scrivendo che «finita la loro forza propulsiva, oggi i talk show sono noia, narcisismo, pollaio». Credo che per amor di patria abbia sorvolato sull'ormai convenuta, pacifica distribuzione dei personaggi che suscitano il maggior ascolto, consentendo a ciascuno di loro di superare le presenze televisive anche del Presidente del Consiglio, e finendo per indirizzare sugli abili, suggestivi appiccatori d'incendi - per dir così - folate di consensi e di voti. Altrettanto accade con quell'intrattenimento che, per autenticare la sua serietà, ha spesso in cartellone problemi di cronaca per lo più nera, in funzione di uno spettacolo che susciti il dolente successo del dolorificio. Si tratta, qui, di intenzioni spesso generose, persino nobili, ma la bulimia dei contenitori rischia di aumentare le dismisure richieste non solo dalla spettacolarizzazione, ma anche dall'antico e ripudiato indice di gradimento, finito in un dismesso magazzino di via Teulada. Senza dire dei programmi cosiddetti popolari, che non hanno mai visto - ad esempio - tanto volteggiare di cuochi e di padelle come in tempo di crisi. Ciò che spesso deforma la funzione dell'intrattenere è il compendio di quel "male di vivere" che alimenta tanta parte delle televisioni generaliste. Ed è un problema non psicologico, né interiore, né del "bene di viver bene": è una questione di mera doverosità teleguidata, senza implicazioni morali, e non ha certo bisogno di enfatizzazioni, semmai - direbbe un geometra - di altre misure. Psicologi e pedagogisti hanno rivelato come la cosiddetta "energia volitiva" dei giovani stia facendosi sempre più debole; e ciò accade da quando, con il massimo di imprevidenza, sono stati lentamente spossessati delle prime logiche dell'apprendimento, cioè dell'analisi, del giudizio e della scelta, facendone una realtà ininfluente dal punto di vista sociale e vincendo, su tutto, la realtà che appare, cioè la sua rappresentazione. Un'altra riforma, quella della scuola, potrà far molto in proposito. È ciò che rese clamorosa la rivoluzione culturale prodotta dalla televisione. Quanto ad oggi, andrà evitato il rischio di promuovere una diversa mitologia, quella di credere che la rivoluzione tecnologica sia il sinonimo di una rivoluzione dei rapporti sociali, considerando che la comunicazione è, dopotutto, una pratica sociale. Ma un universo ideale, costituito da miliardi di persone in grado, grazie alla televisione, di conoscersi, di capirsi e di fraternizzare, è una visione consolatoria, persino conservatrice, dei problemi del mondo. «Il mio modo di vivere e di parlare, di immaginare e di volere è ormai, in un modo indicibile, condizionato dalla televisione», scriveva con desolato realismo Saul Bellow, e si pensò ai più fragili di fronte a quella solitaria e disarmata ammissione. Era ormai innegabile che i bambini, socializzati dal teleschermo assai più che dalla scuola e persino dalla famiglia, affidassero gran parte della loro immaginazione alle traduzioni televisive del reale, ed ebbe quindi qualche riconoscimento l'idea che pensassero, desiderassero, giocassero tutti allo stesso modo. Neil Postman, in un libro dedicato a questo fenomeno, si è spinto a dire che, con l'avvento della televisione, la dimensione tradizionale dell'infanzia era finita. Restava vero, comunque, che la televisione, per tanti versi straordinariamente preziosa, amava abolire le mediazioni fantastiche, saltare le ipotesi, anticipare i giudizi, insomma offrire tutto, e subito, a tutti. Ma rimaneva una ricchezza irrevocabile: «L'immaginazione è il modo più alto di pensare», dicevano i creativi, relegati nelle loro straordinarie ricchezze. Guai se tutto il nostro vivere e pensare, patire e gioire, si riducesse a un vago, inestinguibile aneddoto su noi e la nostra vita: così mediavano i realisti, per i quali la società dei nuovi bisogni andava difesa dal pericolo di essere dominata, o anche solo influenzata, da astratti teoremi mentali o addirittura della coscienza. Si fece vivo Elias Canetti, l'autore di «Massa e potere», chiedendo "quanto tempo ci sarebbe rimasto per vedere il peggio", cioè il vero pericolo, il più insidioso, quello della sua mancata percezione. Ecco, anche qui, la necessità di una riforma che aiuti a credere, poi a vivere, qualcosa di sempre più logico e quindi più umano, anche se più complesso. Una riforma che voglia tendere a questa restituzione ha già in sé la premessa di doversi misurare con la sua più ragionevole fattibilità. Occorre, cioè, lavorare affinché la quantità sempre più coinvolgente di dati e di immagini acquisiti dai nuovi archivi tecnologici, ma anche dal recondito umanesimo della memoria, non finisca per alimentare un processo di estraneazione dalla realtà in tanti microcosmi sociali e politici che indeboliscono il presente e attardano il futuro. È un problema generazionale, non di una panacea virtuosa, pronta a offrire da subito i suoi frutti. Ma occorre dare alla televisione un ruolo fondamentale nel concorrere - insieme con altri soggetti, e integrandosi con essi - alla difesa dell'identità culturale e civile di un Paese. Alla sua centralità necessita un punto di equilibrio e di garanzia rispetto ai rischi che un sistema comunicativo solo tecnocratico potrebbe provocare. Ho conosciuto tre riforme, e credo di sapere come occorra prepararsi a innovare con coraggio, predisponendo nuovi scenari e altrettante uscite di sicurezza. So di parlare - non perché sospinto dai sentimenti - di un corpo professionale giudicato tra i migliori d'Europa, e aggiungerei del mondo; ciò postula progetti integrati di crescita civile e culturale ai quali dovrà far capo una pronta ed efficace iniziativa politica. E chi ha la responsabilità diretta di un servizio pubblico radiotelevisivo deve a sua volta governare una pluralità di opinioni e di interessi che rappresenti un dato partecipe e responsabile dello scenario nazionale e internazionale. È un compito di fiduciosa, difficile, continua ricognizione nella realtà di un Paese che opera per la soluzione di problemi non soltanto suoi - ma anche di altre forze, ideali e concrete - da affrontare e risolvere all'interno di una dimensione, quantomeno, continentale. Azzardo a chiedere - trattandosi di una ipotesi che, dopotutto, ha un nesso cruciale con l'informazione - se non sia materia per una riflessione il problema di dare alle testate giornalistiche, cioè ai soggetti che nella loro ricca e complessa articolazione rappresentano un vero e proprio sistema informativo, fatto di compiti, competenze e linguaggi diversi - e qui mi rivolgo al sottosegretario Giacomelli - una direzione editoriale, che si aggiunga a quelle già previste, per completare la centralità della funzione primaria attribuita all'amministratore delegato; cioè inserendo tra i comparti fondamentali dell'Azienda, insieme con la produzione, l'amministrazione e la finanza, anche l'informazione, che ci trasformi in un numero indicibile di invisibili Dedalus, l'eroe di Joyce: con uno share che nessun algoritmo sarebbe in grado di consegnare ai nostri umanissimi orgogli. Occorre credere che avremmo ancora una cosa da dire anche quando ci sembrasse di non avere più nulla da esprimere. Perciò si dovrà continuare a pensare e a fare. Sarà la convinzione nel nostro compito a tenere in vita una ineludibile comunanza, perché al di fuori di essa, alla fine, contro noi stessi troveremmo sempre e soltanto noi stessi.
2015-07-23	M5S	GirottoGianniPietro	Fino a quando il Governo ignorerà l'urgenza di istituire l'Autorità di controllo sul nucleare (ISIN)? Dal Governo era stato proposto il nome di Agostini, che però va ritirato subito, perché è incompatibile con l'incarico, essendo tecnicamente incompetente. C'è poi un'indagine in corso, in cui è accusato di abuso d'ufficio e turbativa d'asta. Abbiamo, quindi, una nave senza timone e il problema è che l' iceberg che abbiamo di fronte si chiama «rifiuti nucleari». Proprio in queste settimane stanno proseguendo le procedure per l'individuazione delle aree idonee alla costruzione del deposito nazionale per lo stoccaggio delle scorie radioattive. Molto probabilmente a settembre i giochi saranno conclusi e nessuno avrà vigilato su questo processo, come prevede la norma. Spero che anche qualche collega un po' distratto si renda conto che stiamo parlando di rifiuti nucleari e che nessuno sta vigilando. Se vi va bene così... I responsabili siedono tra i banchi del Governo. Abbiamo un vuoto normativo che non può essere gestito dall'Istituto superiore per la protezione e la ricerca ambientale (ISPRA), che sta facendo da supplente, ma qui non siamo a scuola e non stiamo parlando di matematica o inglese. La stessa ISPRA lamenta una carenza di personale competente, molti sono andati in pensione e ogni ipotesi di turnover, in questo momento, è impensabile, proprio perché non si è costituito l'ISIN. Siamo in un circolo vizioso e non siamo solo noi del Movimento 5 Stelle a sostenerlo, ma lo stesso direttore generale dell'ISPRA, secondo cui: «Un obiettivo primario da perseguire è l'adeguatezza delle risorse umane (...) in relazione alla prevista accelerazione delle operazioni di disattivazione» delle vecchie centrali «e della realizzazione del deposito nazionale, con la conseguente necessità di assicurare lo svolgimento delle connesse attività di controllo». Quindi, la situazione è in completo stallo, proprio quando il momento richiederebbe tempi di reazione rapidi ed efficaci. L'immobilità del Governo è paradossale ed estremamente deleteria. Questa sospensione è dovuta forse ad interessi nascosti? Il supposto commissariamento di Sogin, che viene ventilato da più parti, che cosa nasconde? Il fatto che vogliamo piazzare personaggi comodi anziché le persone più competenti e più qualificate? Noi abbiamo sollecitato il Governo a rispondere con un'interrogazione urgente a cui non è stata data risposta, ma sappiamo da alcune voci che anche i Ministri dell'ambiente e dello sviluppo economico hanno sollecitato la Presidenza del Consiglio su questo punto. Quindi, aspettiamo delle risposte. Come si può pretendere che i cittadini si fidino della politica, se questo processo che riguarda le scorie nucleari viene altamente disatteso?
2015-07-27	PD	ZanoniMagdaAngela	Come sempre, si sarebbe potuto fare di più. Alcuni gravi problemi posti dai senatori, ma anche dal Governo, non hanno trovato soluzione, il più delle volte per motivi tecnici o per mancanza di copertura. Solo per fare alcuni esempi: i precari della regione Calabria, l'ARPA della Puglia, la scuola europea di Parma, le problematiche del Molise. Ma la discussione avviata potrà dare i suoi frutti in prossimi provvedimenti, in primo luogo nella legge di stabilità.
2015-07-28	M5S	BlundoRosettaEnza	Il paradosso dei paradossi, però, colleghi - e verrebbe da ridere, se non ci fosse realmente da piangere - si verifica quando il Governo, nella persona della sottosegretaria De Micheli, che tra l'altro ha la delega alla ricostruzione, sostituisce, in un provvedimento che deve garantire maggiore legalità nelle operazioni di ricostruzione, l'obbligo per l'impresa affidataria dei lavori di produrre la certificazione antimafia e di regolarità contributiva, così come previsto dalla legge 7 agosto 2012, n. 134, con una semplice autocertificazione, giustificando il rifiuto della presunta richiesta di una white list con un timore per le prefetture oberate di lavoro. Alla luce dei nuovi arresti di ieri per la bulimia dei puntellamenti, anche l'assenza di questa white list rende inutile e dannoso questo provvedimento. Signora Presidente, colleghi e rappresentanti del Governo, quando vi deciderete a portare in Aula il provvedimento per l'istituzione di una Commissione parlamentare d'inchiesta al fine di accertare, finalmente, le responsabilità politiche di questo sfacelo? Il comma 4 dell'articolo 11 riconosce la qualifica di «incaricati di pubblico servizio» agli amministratori ed ai rappresentanti legali di condominio e ai commissari dei consorzi obbligatori dediti allo svolgimento di prestazioni professionali finalizzate alla ricostruzione delle parti comuni degli immobili danneggiati. Questa disposizione richiede una seria riflessione perché rischia di moltiplicare quelle zone d'ombra, già ampiamente verificatesi nella gestione Marchetti, rappresentate dall'ingiusta inclusione nell'ambito dei contributi destinati alla ricostruzione di alcune abitazioni e proprietà in disuso e con gravi danni precedenti al sisma del 2009, finanziate fino a tre milioni di euro. È chiaro che, così facendo, si sottraggono risorse a chi, di fatto, ha il sacrosanto diritto di riceverle per la ricostruzione delle proprie case. Ci sono infatti cittadini le cui case non sono ricostruite e risiedono nei progetti CASE. Oltre a dover pagare l'affitto e la manutenzione (che non viene fatta), essi vengono anche vessati dal pagamento di bollette calcolate con il sistema previsto dal comma 8- quinquies, dell'articolo 4, del decreto-legge 12 settembre 2014, n. 133, meglio conosciuto come decreto sblocca Italia. PRESIDENTE. Senatrice Blundo, la invito a concludere. BLUNDO (M5S). Signora Presidente, mi avvio a concludere. Da voi e dai proponenti è stato stabilito l'iniquo criterio delle superfici lorde coperte degli alloggi rispetto a quello più giusto dei consumi effettivi, incuranti della condizione di estrema difficoltà e disagio economico che vivono gli anziani e coloro che hanno perso il lavoro a causa del sisma e che, a distanza di sei anni, non l'hanno ritrovato. Per approvare l'emendamento presentato dalla collega Pelino ne avete chiesto la riformulazione, al fine di procrastinare questa ingiusta vessazione fino ad aprile 2016. Ben altre sarebbero le misure da assumere nell'ambito della ricostruzione aquilana. Innanzitutto, sarebbe stato necessario riunificare gli uffici della ricostruzione e manca ancora una legge regionale. Inoltre, sarebbe potuto essere utile affrontare l'annosa problematica delle cantine e delle cavità di pertinenza delle abitazioni, computandole come superfici lorde (che è cosa ben diversa dalle trasformazioni, che si sono verificate, di pagliai in ville). Questo Governo dell'apparenza, in linea con i precedenti, fa credere ai cittadini che il riconoscimento del merito sia il carattere distintivo di ogni sua scelta politica, ma ha ormai reso evidente il suo vero volto in occasione della pseudoriforma della scuola. Nessuno dimentica. E la consapevolezza cresce di ora in ora; ci sono attacchi alla democrazia e un'apertura all'illegalità. Nonostante la manipolazione mediatica dell'informazione, il vostro tempo, signori, sta scadendo e ne vediamo chiari segnali ovunque. Datemi retta: rinsavite prima che accada il peggio, oppure andate a casa tutti!
2015-07-28	M5S	CastaldiGianluca	Come illustri costituzionalisti hanno scritto e riscritto, questo è un atteggiamento che contrasta fortemente con la logica e il principio della Repubblica parlamentare. La centralità del corpo rappresentativo per eccellenza si trova, difatti, minacciata da un prevalere di sollecitazioni ed imposizioni che suonano come degli ultimatum da parte dell'organo Esecutivo, il quale finisce per sostituirsi al legittimo destinatario del potere legislativo, che è il Parlamento. Situazione del resto confermata, appunto, dalla elevata quantità di leggi nate attraverso la mera conversione di decreti-legge o di leggi delega, ovvero forme riconosciute come prerogative esclusive dei governo. È cosi che il Presidente del Consiglio si avvicina a noi, in punta di piedi e con il rispetto profondo? Quel rispetto che furbamente promise quando si insediò? Le conseguenze di un insistente ricorso allo strumento della fiducia sono, di conseguenza, decisamente gravi, soprattutto per il valore e il significato politico che in sé racchiudono. Il peggio pensavamo di averlo visto nel gennaio 2014, quando il Governo Letta ingannò gli italiani approvando con urgenza il decreto IMU-Bankitalia. Si disse agli italiani che il decreto-legge serviva a non pagare la seconda rata dell'IMU, mentre in realtà si voleva fare solo un regalo alle banche. Potrei continuare a ripetervi, come abbiamo fatto più volte, che state usando, in modo improprio lo strumento del decreto-legge, che state abusando della questione di fiducia, che calpestate la democrazia, che ignorate l'opposizione e, di conseguenza, ignorate i milioni di cittadini rappresentati dall'opposizione. Potrei ripetervi tutte queste cose, ma sarebbe inutile: a voi non ve ne importa assolutamente nulla, perché per voi decreti-legge e questioni di fiducia sono l'unico modo per rimanere a galla e conservare maggioranze, poteri e privilegi. Ancora una volta siamo qui a parlare di un'altra questione di fiducia, oggi sul decreto-legge sugli enti territoriali che riguarda una lunga serie di problemi: dall'allentamento dei vincoli del patto di stabilità interno, alla mobilità del personale delle Province e polizia provinciale, al differimento dell'entrata in vigore della clausola di salvaguardia prevista in caso di mancata autorizzazione da parte dell'Unione europea del meccanismo del reverse charge dell'IVA nel settore della grande distribuzione, con conseguente stop all'aumento delle accise sui carburanti (solo per citarne alcuni). Problemi che non vengono risolti, ma rimandati, procrastinati. Insomma, si spostano le lancette per rimandare lo scoppio che prima o poi arriverà: l'importante per voi è che non arrivi adesso, visto il clamoroso calo di consensi sia del Partito Democratico che di Renzi. Queste sono le cose che dovrebbero sapere tutti i cittadini: mentre Renzi annuncia il taglio di 45 miliardi di tasse, qui in Senato la maggioranza di Governo è costretta a risolvere in maniera emergenziale un buco di 728 milioni, che lei stessa ha creato per evitare l'aumento delle accise sui carburanti. Persino la relatrice Zanoni ha ammesso le criticità sulle coperture e sui problemi rimasti insoluti nel decreto-legge, come - abbiamo appena visto il cartello - il tornado in Veneto, l'alluvione di due anni fa in Sardegna, le problematiche del Molise, l'ARPA della Puglia, la Scuola europea di Parma, e questi sono solo piccoli esempi. Dovrebbero sapere i cittadini che per il Servizio studi del bilancio del Senato, le misure che state adottando oggi sono a rischio di inefficacia. Ormai la fiducia potete soltanto ottenerla e votarvela da soli, fra le quattro mura dei palazzi: ma fuori da queste stanze la fiducia dei cittadini non l'avete più. Non avete più la fiducia dei lavoratori e degli operai, a cui avete tolto diritti e speranze. Non avete più la fiducia delle partite IVA, che avete strozzato ancora di più con l'ultima legge di stabilità; partite IVA che avranno come unica consolazione quella di non vedersi aumentare ulteriormente la quota del 27 per cento per i contributi INPS, grazie ad un emendamento del Movimento 5 Stelle. Non avete più la fiducia di quegli insegnanti precari che avete prima illuso, a ridosso delle elezioni, e poi abbandonato, e nemmeno la fiducia degli insegnanti di ruolo, che ora si ritroveranno con una scuola pubblica che assomiglia sempre di più ad un'azienda. Non avete più la fiducia delle famiglie italiane, a cui avete tagliato i servizi essenziali pur di finanziare il bluff degli "80 euro" e vincere le elezioni europee dell'anno scorso. Non avete più la fiducia di chi ha a cuore il territorio, di chi desidera preservare il mare pulito ed in salute, perché avete preferito accontentare solo le multinazionali del petrolio che vi hanno fatto scrivere sotto dettatura il decreto sblocca Italia.
2015-07-28	M5S	TavernaPaola	Già oggi, secondo i dati del CENSIS, nove milioni di italiani hanno rinunciato a curarsi per motivi economici e, secondo il rapporto annuale dell'ISTAT del 2015, il maggiore responsabile è l'introduzione dei ticket e di quote di compartecipazione alla spesa a carico dei cittadini. L'Italia, insieme a Grecia e Ungheria, è il Paese dell'area OCSE dove i cittadini più poveri incontrano la maggiore difficoltà nel permettersi le spese mediche. Cosa sta accadendo, quindi? Siamo alla vigilia della nuova campagna elettorale per le elezioni amministrative 2016 e, per distrarre l'opinione pubblica dall'olezzo di rifiuti e mafia che copre Roma, Renzi prepara la nuova propaganda, incentrata sul taglio delle tasse, e, in perfetto stile mafioso, il nuovo scambio politico‑elettorale sarà garantito da tagli lineari che, anticipato per bocca del commissario alla spending review Gutgeld, spazieranno da 10 a 13 miliardi di euro in tre anni. La Lorenzin promette di reinvestire nella sanità parte dei tagli, ma Gutgeld dichiara che il fine della manovra è garantire il rispetto dei conti pubblici. C'è bisogno che gli italiani smettano di ascoltare le vergognose bugie di uno scandaloso Premier, comincino a pensare cosa è diventata la loro vita quotidiana e riflettano su cosa diventerà, se non fermiamo la macelleria sociale della quale siamo testimoni, giorno dopo giorno. Distrutti i diritti dei lavoratori e smantellata la scuola pubblica, si passa alla sanità. Lo si fa in modo subdolo, millantando reinvestimenti e sconfessando quanto dichiarato. L'area di intervento prioritario, secondo il Governo, riguarda le prescrizioni e le visite superflue. Lo decide il Governo quali sono quelle superflue. Quali saranno, infatti, queste prescrizioni e visite superflue lo scopriremo quando dal Ministero arriverà la lista delle patologie che prevedono le analisi necessarie e per tutti i casi esclusi si dovrà, invece, pagare di tasca propria. Così forse decideranno che in gravidanza non è più necessario fare l'ecografia morfologica (certo, poi se vuoi stare tranquilla la puoi sempre fare privatamente); o forse scopriremo che, se hai un ipertiroidismo e devi farti le analisi per l'FT3, l'FT4, il TSH ogni tre mesi, le potrai fare invece una volta l'anno: se ti vuoi controllare, in finale, c'è sempre la sanità privata. Oppure scopriremo che una degenza al massimo può durare tre giorni e poi, se esci con i punti o con il catetere, ci sarà mamma che ti aiuta, oppure ci sarà la clinica privata. In molti ci chiedevamo dove il Premier prendesse i soldi per sostenere il programma elettorale che fu di Berlusconi. Oggi lo abbiamo scoperto. Onorevoli colleghi, voi vi assumete questa responsabilità? Noi, siamo qui, oggi, a parlare non di bilanci, conti e patti di stabilità, ma della salute e della vita degli italiani. Non si può continuare a raschiare il barile della sanità per fare cassa. Non si può mettere a rischio la salute della popolazione, soprattutto di quella più povera. Per il coordinatore degli assessori regionali alla sanità, Luca Coletto, l'emendamento al decreto-legge enti locali fa saltare il servizio sanitario universale. Ma - attenzione - a sorpresa spunta un encomiabile gioco di prestigio: via due miliardi e mezzo alla sanità ed ecco che compaiono 33 milioni per il Giubileo. Che la grande abbuffata abbia inizio! D'altronde, le intercettazioni lo dicevano: la mucca bisogna farla mangiare per poterla mungere. E così, mentre l'inchiesta su Mafia Capitale ci dice che a Roma i soldi se li spartiscono amministratori e boss, il Governo mette un bel gruzzolo succulento nelle casse della Regione Lazio. Il Movimento 5 Stelle ha pronto un piano di emergenza sanitaria per il Giubileo, mentre Zingaretti mira a cementificare Roma con piste di atterraggio per elisoccorso, ad avviare ristrutturazioni ospedaliere milionarie e ad acquistare 100 inutili ambulanze, come se dovessero invaderci i lanzichenecchi, né più, né meno. Signori, si tratta di uno stanziamento di 33 milioni di euro. Cari pellegrini che farete ingresso nel territorio nazionale, non ringraziate il Governo, perché voi invece dovrete pagare - c'è un contributo di 50 euro - oppure farvi pagare, in base alle tariffe vigenti, per ottenere assistenza ospedaliera. Insomma, dovete pagare. È il caso di dire: pregate, affinché siate in salute durante tutta la permanenza romana. Altro che anno della benedizione, signori: questo sarà l'anno del magna magna in stile Expo.
2015-07-28	PD	LucheriniCarlo	Signora Presidente, siamo di fronte ad un provvedimento importante che è stato notevolmente migliorato dal lavoro fatto nei giorni scorsi in Commissione grazie all'impegno della relatrice e ad un clima costruttivo che ci ha consentito di accogliere ed approvare numerosi emendamenti al decreto-legge, il cui testo è stato inoltre arricchito ulteriormente anche grazie agli emendamenti presentati in Commissione dal parte del Governo nello spettro dei problemi che vengono affrontati da questo decreto-legge sugli enti locali. Naturalmente, per sua natura, tale provvedimento è aperto ad affrontare diversi campi d'intervento. È sempre stato così, ed è evidente che si tratti di un provvedimento omnibus all'interno del quale vi sono materie che vengono affrontate sia dagli emendamenti e dalla dialettica parlamentare che da parte degli emendamenti proposti dal Governo. A me sembra che, complessivamente, il provvedimento abbia un segno positivo, perché indica il senso di marcia che si sta portando avanti sul fronte dell'allentamento progressivo dei vincoli del Patto di stabilità. Si tratta di un provvedimento che dà certezze agli enti locali e che li mette in condizione, soprattutto le Province e le aree metropolitane, di poter redigere i bilanci. Credo, infatti, che siamo tutti consapevoli che senza gli interventi previsti nel disegno di legge al nostro esame fossero moltissime le Province e le aree metropolitane che non sarebbero state in grado di approvare il bilancio e che sarebbero entrate immediatamente in dissesto. È evidente che dobbiamo arrivare all'approvazione del disegno di legge costituzionale: stiamo lavorando con grande impegno perché questo avvenga, qui al Senato, già nelle prossime settimane, alla ripresa dei lavori di settembre. Ne conseguirà il superamento delle Province che sono previste dalla Costituzione e che, finché non sarà approvata la riforma costituzionale, dovranno continuare a svolgere le loro funzioni. È evidente che dobbiamo metterle in condizione di approvare i bilanci e di trovare le risorse per gestire le attività residue che ancora sono in capo alle Province. Gli interventi previsti, con gli emendamenti che sono stati approvati, affrontano il problema, perché danno la possibilità alle Province di approvare il bilancio per il solo 2015, contravvenendo alle disposizioni che prevedono che per gli enti locali il bilancio debba essere pluriennale: se si fossero ancora messe le Province e le aree metropolitane in condizione di approvare i bilanci pluriennali sarebbero state tantissime quelle in dissesto. E' una decisione importante perché, dando loro la possibilità di approvare il bilancio 2015, consentiamo di andare avanti il prossimo anno. C'è una rideterminazione delle sanzioni: erano tantissime le Province e le aree metropolitane che avevano sforato il patto e per questo le sanzioni erano state messe sulle spalle dei bilanci provinciali. Questa era anche una delle condizioni che portava all'impossibilità di fare i bilanci. Un po' tutti i Gruppi avevano presentato emendamenti per chiedere che le sanzioni non fossero applicate; credo che questo sarebbe stato un provvedimento senz'altro più efficace. C'è stata una difficoltà da parte del Governo ad accettare questi emendamenti. Alla fine viene fuori una soluzione che riduce del 30 per cento le sanzioni, perché si passa da tre a due con un risparmio indicato nella relazione della relatrice Zanoni di circa 60 milioni, che vanno in favore delle Province e degli enti locali. In più, ci sono altri 30 milioni inseriti con un emendamento in favore dell'area metropolitana di Milano e in favore, per 30 milioni, delle Province, che quindi hanno ulteriori risorse per poter andare avanti. Allo stesso modo, delle deroghe sono state fatte sul fronte delle assunzioni dando alle Province la possibilità, per quanto riguarda soprattutto il problema dei precari delle Province, di riassumere per l'anno prossimo quelli già in servizio. Anche per i Comuni ci sono interventi importanti: uno è l'allungamento dei tempi per rientrare dal dissesto. Può sembrare una questione minima, ma il portare - come abbiamo fatto - da tre a quattro anni la possibilità di rientro consente a tanti Comuni di non andare in dissesto o, comunque, di rientrare dal dissesto con modalità molto più gestibili e sostenibili. Vi è anche la rinegoziazione dei mutui, che dà la possibilità ai Comuni di avere risorse maggiori da destinare alla spesa. Lo stesso vale per le misure sugli eventi calamitosi che ci sono stati nel nostro Paese. Su di essi, credo, bisognerebbe fare una riflessione da un punto di vista legislativo. Credo che dovremmo superare le modalità che ci portano a dover discutere ogni volta nelle Aule parlamentari di ritocchi minimi. Ho letto in Commissione le proposte che riguardano l'Abruzzo. Discutere delle modalità di come si fanno gli appalti, delle direzioni lavori, rientra, secondo me, tra le cose che sono proprie di una legislazione a livello regionale. Sarebbe opportuno avere una legge quadro che possa determinare una cornice all'interno della quale ricondurre gli eventi calamitosi, la cui gestione viene poi demandata alle Regioni. Credo che questo darebbe una possibilità di interventi più puntuali e anche più immediati. Complessivamente noi dobbiamo andare verso un progressivo superamento del Patto di stabilità. Penso che questo debba essere l'obiettivo verso il quale dobbiamo mirare e questo provvedimento è una tappa verso di esso. Il superamento del Patto deve dare certezze e risorse agli enti locali in modo da consentire soprattutto agli stessi - credo che il Paese abbia molto bisogno di questo - di svolgere una funzione importante sul fronte del rilancio economico favorendo gli investimenti pubblici sapendo che questi partono e sono più rapidi se sono investimenti del sistema degli enti locali. Se finanziamo la grande opera pubblica, i tempi di apertura del cantiere sono sempre medio-lunghi, mentre i cantieri che si aprono finanziando gli interventi (come si fa anche con questo provvedimento sul fronte della scuola, per la questione dell'amianto e come abbiamo fatto sul provvedimento sulla buona scuola, che stanzia tre miliardi di investimenti) aprono immediatamente, perché i Comuni, le Province e le aree metropolitane hanno già nei loro cassetti progetti che possono avere finanziamenti per gli investimenti. La ripresa economica in atto deve essere sostenuta anche con interventi pubblici: da un grande apporto di investimenti pubblici che possono ripartire soprattutto dagli enti locali, se noi mettiamo in condizioni gli enti locali, superando i vincoli, di poter fare la loro parte su questo fronte con investimenti che possono essere fatti in tempi molto rapidi. L'altro approdo cui dobbiamo mirare è quello di una riunificazione del sistema della tassazione locale. Dobbiamo puntare ad avere una unica tassa locale, la local tax, che ricomprenda la miriade di tassi e balzelli che noi abbiamo a livello locale, partendo dall'IMU, così andando al suo superamento, come annunciato dal Presidente del Consiglio e così compiendo un passaggio che può ridare fiducia ai cittadini e alle imprese che possono, con una tassa unica, avere un riferimento più immediato rispetto a quanto versano all'ente locale e a quanto è il ritorno in termini di servizi e prestazioni. L'altra questione che voglio affrontare riguarda le aree metropolitane. Anche qui noi dobbiamo andare verso una progressiva differenziazione, che ancora non vedo neanche in questo provvedimento, del trattamento da parte del Parlamento e da parte del Governo tra le Province e le aree metropolitane. Abbiamo infatti designato un percorso che porterà alla riforma costituzionale e al superamento delle Province. D'altra parte, abbiamo però inserito in Costituzione le aree metropolitane. Avere inserito le aree metropolitane significa che lo Stato e il Parlamento vogliono scommettere su una competizione aperta a livello internazionale tra le grandi aree metropolitane. Probabilmente siamo andati troppo in là, inserendo troppe aree metropolitane. I dati ci dicono che non ci sono così tante aree metropolitane in Italia ma, almeno le tre o quattro aree più importanti sono le aree che saranno destinate a competere sul piano europeo internazionale con le altre grandi aree metropolitane. È in queste aree, infatti, che si produce il maggior livello di incremento del Pil, perché è più aperto il fronte dell'innovazione e dell'investimento. Se questo è vero, noi dobbiamo mettere le aree metropolitane in condizioni di funzionare, dando loro una certezza impositiva. Io avevo presentato, riprendendo una proposta dell'ANCI, un emendamento su questo fronte, che ho ritirato, ma nella legge di stabilità tale questione necessariamente dovremo riaprirla. Noi dobbiamo investire sulle aree metropolitane, sul fronte dell'aumento delle risorse, sul fronte di deleghe che debbono essere date dalle Regioni, che ancora non le concedono e che hanno molta resistenza nei confronti delle aree metropolitane su tutta una serie di questioni. I problemi che noi viviamo anche in questi giorni, soprattutto a Roma, sui trasporti, sull'ambiente, sullo sviluppo urbanistico sono problemi di area vasta che solo le aree metropolitane potranno gestire efficacemente. È assurdo che per arrivare al centro di Roma chi, come me, abita nell' hinterland di Roma, debba prendere...
2015-07-28	PD	PuppatoLaura	Cominciamo col dire che questa volta degli spazi ci sono; sono stati conquistati a fatica e meritano di essere elencati. Innanzitutto, uno spazio viene dedicato agli eventi calamitosi per i quali sia stato deliberato lo stato di emergenza e risulti vigente alla data di pubblicazione del presente decreto-legge. Una cosa importante è stata anche quella di inserire l'allentamento rispetto ai cofinanziamenti. Quante volte abbiamo saputo che erano in corso cofinanziamenti da parte dello Stato centrale: penso alla stessa «buona scuola» e ai cofinanziamenti per la messa in sicurezza e l'ampliamento degli istituti scolastici oppure per bandi regionali o nazionali in relazione alla bonifica dell'amianto.
2015-07-28	PD	PuppatoLaura	Ebbene, con questo provvedimento andiamo a dire che in queste situazioni quei soldi non possono andare perduti, oltre al fatto che non è possibile pensare di gravare gli enti locali virtuosi con l'applicazione di un'uscita dal Patto di stabilità, con tutti gli oneri conseguenti. In questo senso il provvedimento va a favore degli enti locali, mettendo loro a disposizione 100 milioni di euro, che sono importanti, per dire che per noi ha molto senso che si cominci a lavorare in particolare sulle tematiche che hanno a che vedere con la scuola e con la qualità ambientale.
2015-07-29	M5S	MontevecchiMichela	Signor Presidente, ell'ordine del giorno G38 si parla della realizzazione dell'alternanza scuola-lavoro e di come questa alternanza, e quindi la possibilità di fare dei tirocini formativi all'interno di luoghi di lavoro e di istituzioni, possa favorire il raggiungimento di una scelta professionale adeguata mediante la conoscenza diretta del mondo del lavoro in cui ci si vorrà inserire. Pertanto si promuovono questi tirocini sia formativi che di aggiornamento. Attualmente qui in Senato è possibile attivare degli stages che prevedono una copertura assicurativa per il tirocinante, ma non prevedono alcuna indennità. La legge n. 92 del 2012 ha apportato delle modifiche sostanziali introducendo delle linee guida nazionali finalizzate a stabilire degli standard minimi e uniformi su tutto il territorio per evitare un uso distorto ed illegittimo dei tirocini, come purtroppo spesso accade. Tali linee-guida si muovono nel contesto del documento di lavoro «Un quadro per la qualità dei tirocini» che è stato adottato dalla Commissione europea il 18 aprile del 2012, nonché nel contesto dell'Accordo Stato-Regioni che ha dato luogo alle «Linee guida per la formazione nel 2010» che dettano principi e criteri minimi, anche nel caso che il soggetto ospitante sia una pubblica amministrazione. Gli standard minimi previsti da queste linee-guida prevedono il riconoscimento di una indennità minima per le attività svolte dal tirocinante e per tutte quelle attività, non precisamente definite tirocini, ma che, per le modalità con le quali si espletano possono essere equiparate, di fatto, a dei momenti di tirocinio formativo. Ad oggi, a noi risulta, come detto, che negli stage attivati presso queste istituzioni, che si basano su convenzioni singole, non sia garantita la corresponsione di questa indennità minima. Per questo chiediamo a quest'Assemblea di votare questo ordine del giorno che ha come obiettivo quello di mettere in linea questa amministrazione con quanto richiesto da questi documenti, oltre che ad attivare per i soggetti in fase di laurea o neolaureati particolarmente meritevoli, dei percorsi di tirocini formativi cui però sia corrisposta l'indennità minima prevista da queste linee-guide e anche dal buon senso. Il G49, invece, è un ordine del giorno che recepisce un'altra sollecitazione, che ci arriva sempre dall'Europa, quella atta al contrasto dello spreco alimentare. È una battaglia molto importante, di civiltà e non solo perché è una battaglia che ci porrebbe nelle condizioni di capire e di aiutare i più bisognosi. Ma è una battaglia anche nei confronti della conservazione e della tutela del nostro territorio e del nostro ambiente. Anche da lì, infatti, anche attraverso il contrasto alla spreco alimentare passa la tutela del nostro ambiente e anche della nostra salute. Vorrei ricordare che ogni anno si gettano 150 chili di alimenti pro capite e che nel nostro Paese annualmente in totale c'è uno spreco di cibo pari a 37 miliardi di euro, sufficienti a nutrire 44 milioni di persone. Lo ribadisco: questo spreco sarebbe sufficiente a coprire il fabbisogno di 44 milioni di persone nel nostro Paese. Nel gennaio 2012 il Parlamento europeo ha approvato una risoluzione che prevede che entro il 2025 siano adottate tutte le misure necessarie per dimezzare gli sprechi alimentari all'interno dell'Unione europea e per migliorare l'accesso al cibo per i cittadini più vulnerabili. Facciamo una richiesta a questa amministrazione, anche in virtù di una risoluzione che il 7 ottobre 2013 ha approvato il Ministero per l'ambiente, all'interno della quale è contenuto un piano nazionale di prevenzione dello spreco alimentare (il PINPAS). Noi chiediamo a questa amministrazione e a questa istituzione di cercare di adeguarsi e di accogliere queste sollecitazioni importanti che arrivano dall'Unione europea e del nostro Ministero per l'ambiente e che si avviino tutta una serie di provvedimenti atti a contrastare lo spreco alimentare nei settori della distribuzione e della ristorazione interna del Senato; a prevedere anche la stipula di accordi con associazioni di volontariato e di beneficenza che si rendano disponibili, mediante un piano di redistribuzione, per la donazione gratuita degli alimenti rimasti venduti o eccedenti a favore dei cittadini che appartengono alle categorie meno abbienti.
2015-07-30	M5S	AirolaAlberto	Signor Presidente, chissà chi avete in mente come amministratore delegato, visto che non avete votato l'esclusione della politica. Sappiate che, anche approvando quell'emendamento precedente, si sarebbe potuto raggiungere un buon risultato. L'emendamento 2.359 dispone invece che la nomina del presidente del consiglio di amministrazione sia effettuata dal consiglio medesimo nell'ambito dei suoi membri. Si prevede, però, «l'acquisizione del parere favorevole, espresso a maggioranza dei due terzi dei suoi componenti, della Commissione parlamentare per l'indirizzo generale e la vigilanza dei servizi radiotelevisivi». Si voleva abolire questa Commissione, ma visto che si decide di non rendere indipendente il consiglio di amministrazione, evidentemente la si deve mantenere in vita. È infatti chiaro che, più si colonizza, mediante infiltrazione partitica o, come dicevo prima, di profili di basso livello e mediocri (che in genere sono coloro che fanno carriera), più occorre - almeno - un controllo parlamentare molto forte. Ciò aumenterà sicuramente l'"impiccio" del consiglio di amministrazione e dell'amministratore delegato nello svolgere i loro compiti. Tuttavia, non avendo possibilità di indipendenza, è evidente che così si procede al controllo. L'emendamento in oggetto si muove in questa direzione, anche perché, da un certo punto di vista, come ho sentito ripetere spessissimo riportando in voga la cosiddetta legge Gasparri (tanto abiurata dal presidente del Consiglio Renzi), oggi dobbiamo per forza controbilanciare questo potere con un potere parlamentare. A noi non stava bene: volevamo un consiglio di amministrazione veramente indipendente e non avremmo avuto bisogno di tanti orpelli, controllini, blocchi e consultazioni. Si lavorava bene, come un'azienda vera e funzionante. Evidentemente pochi in questa sede hanno idea di cosa vuol dire fare l'amministratore delegato di un'azienda imponente come la RAI. Dobbiamo fare un passo indietro. Abbiamo già fatto le nostre rilevazioni sul voto limitato ad uno. L'emendamento prevede la maggioranza dei due terzi. È vero che il consiglio di amministrazione, anche se intervenisse (perché potrebbe decidere se confermare oppure no la nomina dell'amministratore delegato), sarebbe comunque in mano alla maggioranza.L'abbiamo già visto perché, su sette membri, sei membri bene o male vengono nominati dalla politica (due dal Governo, due dalla Camera e due dal Senato). Abbiamo già visto che con il voto limitato ad uno possiamo, se siamo in maggioranza e se la maggioranza lo decide, prendere tutti o quasi i componenti. Per cui alla fine non è un problema per Renzi, nella sua visione da preside della scuola, immaginando un plenipotenziario anche in RAI, che l'amministratore delegato possa essere confermato dal suo stesso consiglio di amministrazione. Una maggioranza fedele del resto già ce l'ha: oggi ha alzato un po' la cresta, ma chissà. L'altro aspetto infatti è l'unico controllo che si può opporre a tutto ciò: la Commissione di vigilanza RAI. Per carità, abbiamo avuto la fortuna di avere presidenti assolutamente degni in Commissione, ma ce ne sono anche stati di indegni, gente che ha fatto sì che comunque passasse l'editto bulgaro e che comunque alla fine la politica andasse al di là del suo confine e venisse a lavorare sulla linea editoriale che la RAI deve avere, quindi anche sui conduttori ed evidentemente anche sull'ultimo dei portieri di quell'azienda. L'emendamento 2.359, un po' sull'onda di quello che proponevano alcuni colleghi, riporta una limitazione allo strapotere del Premier. Faccio un annuncio: secondo me prima o poi verrà fuori, perché anche alla Camera avete detto che riaprirete il discorso, ripetendo che questa è una legge che probabilmente svanirà nel nulla, perché fra tre anni chissà in che situazione saremo. In fondo, interessa solo che il direttore generale prenda i poteri dell'amministratore delegato: in fondo in fondo questo è quello che interessa. Però, se ancora ha un senso il vero controllo democratico, osserviamo che l'Italia sarebbe l'unico Paese ad avere l'amministratore delegato espressione diretta del Premier, del Governo, della Presidenza del Consiglio, cosa che abbiamo ripetuto fino allo sfinimento. Ciò evidentemente potrà anche essere costituzionale secondo i vostri consulenti, che forse sono quelli del Porcellum, della legge Giovanardi‑Fini e di tutte le porcate che sono passate in Parlamento e che poi si sono rivelate incostituzionali a distanza di anni, anche se sul momento sembravano assolutamente lecite. Ecco, questo è uno di quei casi lì. Visto che si copia tanto dall'Europa, è evidente che in Europa siamo gli unici che scelgono questa strada. Siamo anche gli unici che continuano ad avere un'altra anomalia. A questo proposito vi dico: occhio, perché era per questo che noi proponevamo l'assoluta indipendenza dal Parlamento e dai partiti. In Italia continuiamo ad avere un'anomalia che nessuno ha risolto negli ultimi vent'anni, quella di un ex Presidente del Consiglio, attualmente ancora a capo di un grande partito (in dissolvenza, ma ancora un partito), che è proprietario di televisioni. Questa cosa evidentemente è rimasta nel dimenticatoio, almeno di questo Parlamento.
2015-07-30	M5S	CioffiAndrea	Tuttavia l'articolo 1 tratta della mission, dello scopo del servizio pubblico. Lo abbiamo detto in vari modi; ci sono molti emendamenti che individuano lo scopo profondo del servizio pubblico, che ovviamente non può che essere quello di far sì che i cittadini abbiano una modalità, uno strumento di conoscenza che sia reale, pulito, profondo, non figlio di logiche di appartenenza o che non portino verso quello che abbiamo più volte chiamato incremento della coscienza critica della popolazione (che peraltro dovrebbe anche essere lo scopo della scuola) e, essendo il servizio pubblico, la RAI deve avere dentro di sé questa mission. D'altra parte, l'evoluzione tecnologica cui stiamo andando incontro è così radicale e profonda che stiamo passando con grande velocità verso il mondo digitale. Abbiamo già detto che con lo sbarco di Netflix in Italia, la trasmissione via cavo comincia a diventare importante e la RAI non può non far parte di questo cambiamento in atto in maniera così profonda, perché la trasformazione infrastrutturale e tecnologica non può essere lontana dalla mission del servizio pubblico. Bisognerà quindi far capire e trasmettere la conoscenza alle persone che seguono il servizio pubblico verso quello che dovrebbe essere o che sicuramente sarà il mondo del futuro, quando noi trasformeremo anche l'industria e quindi quando tutto o buona parte viaggerà via cavo, fibra ottica e anche con il sistema della convergenza, di cui fa parte la RAI per il tramite della sua controllata Rai Way, di tutto ciò che riguarda la mobilità, cioè i telefonini e le connessioni. Ricordate che parlammo del fatto che la banda a 700 megahertz, sulla quale opera Rai Way, verrà usata per i cellulari e questo si interfaccia con tutti gli strumenti. Venendo alla mission della RAI, dobbiamo far sì sempre di più che le persone siano in grado di avere programmi importanti. Ci sono dei canali della RAI che sono veramente poco valorizzati, penso ad esempio a RAI Storia e ad altri canali molto interessanti che possono dare veramente la possibilità alle persone di capire qualcosa di più e quindi la RAI dovrebbe provare ad uscire da questo circolo mediatico nel quale si continua a propinare alle persone questa che chiamerei una subcultura. Mi viene in mente quando in un programma della RAI di tanti anni fa «Indietro tutta» si sbeffeggiava la RAI e si diceva che «la vita è tutto un quiz ». Dovremmo ricordarcelo, perché quello era in realtà lo sbeffeggiamento di ciò che la comunicazione stava diventando. Abbiamo infatti sempre più preso l'abbrivio verso quella deriva, verso lo show, il teatro. Magari fosse stato il teatro classico di Eduardo, che anche la RAI trasmetteva tanti anni fa. L'attuale continuo dispensare non porta benefici alle persone cui dovremmo raccontare le tante cose complicate che devono spingerci a riflettere e a pensare. Potremmo dire mille cose, parlare di cultura, della forza che ha il Paese, potremmo immaginare un telegiornale che sia non più fatto con i panini (sappiamo bene cos'è il panino), potremmo provare a dare alle persone quello che è importante e se poi non abbiamo chiaro fino in fondo qual è la mission della RAI, come possiamo immaginare che dei componenti del consiglio di amministrazione, che dovrebbero poi attuare quella mission, oltre ovviamente a tutto quello che è previsto nel contratto di servizio, possano attuarla bene, se non hanno profondamente chiaro qual sia questa mission ? Ci troviamo quindi a discutere su questo articolo 1, ci sono molti emendamenti che rappresentano tutta una serie di premesse, poi ce ne sono altri aggiuntivi dei quali parleremo dopo, nei quali si parla dell'AGCOM, l'Autorità di controllo su cui c'è un discorso da fare dopo. Dovremmo ipotizzare una RAI che abbia una grande forza e l'ardire di pensare a sè stessa come ad uno strumento che non è solo di comunicazione, ma di interfaccia con le persone, che faccia sì che le persone si riprendano la voglia di sentirsi partecipi di un progetto che è la Nazione. Fin quando la RAI sarà dello Stato, questo potrebbe e dovrebbe fare più utilmente: far sentire i cittadini partecipi del progetto di trasformazione complessiva di una Nazione, in cui tutti si sentono profondamente partecipi di quello che devono fare insieme per provare ad immaginare un Paese diverso e questo è quello che forse dovremmo veramente fare, al di là delle trasmissioni di intrattenimento domenicale che non servono ad altro che a rendere satolli dal punto di vista mentale gli spettatori. Dovremmo far sì che la mente sia un po' asciutta, perché quell'essere asciutti pone nella condizione di essere critici. Forse questa è la vera mission di un servizio pubblico e noi dovremo lavorare per far sì che questo sia ciò che il nuovo consiglio di amministrazione senta dentro di sé e riesca a trasmettere tramite l'azione della RAI, che deve smettere di essere solo uno strumento di inebetimento delle persone che stanno lì a guardare la televisione. Ci sono persone, come anche mia madre, che dicono «lo ha detto la televisione»; siamo ancora a quel punto; invece dobbiamo cominciare a chiederci se quello che dice la televisione è giusto e se si può interagire con quell'apparecchio per far sì che stimoli le domande. Forse la vera mission della RAI dovrebbe essere quella di stimolare le domande, poi ciascuno le trova le risposte che vuole. Se la RAI stimola domande alle persone, faremmo bene il nostro lavoro.
2015-07-30	M5S	NugnesPaola	Signor Presidente, dal 1994 sono passati ventun'anni. Ricordo bene come la sinistra, in pieno impero di Berlusconi, diceva che si doveva imparare da lui per sconfiggerlo. Nel 2003 Violante fa una dichiarazione in Aula alla Camera dei deputati, rendendo noto a tutti gli italiani o almeno a quelli che seguono, come la sinistra abbia imparato. Noi qui adesso con le nostre proposte emendative stiamo forse dimostrando estrema innocenza, perché stiamo chiedendo a voi di disimparare, di togliere le mani da quello strumento fondamentale che è il controllo televisivo, il controllo dell'informazione. Sarebbe per voi effettivamente una grandissima perdita, adesso che su tutti i campi state ponendo il vostro controllo, perché il disegno è unico, il controllo, e questo è soltanto un altro pezzo del puzzle, così come la riforma costituzionale e la legge elettorale. Come ho avuto modo di dire, infatti, in 1ᵃ Commissione lunedì, con le riforme che state facendo sulla scuola, sulla sanità, sul lavoro, non potrete più avere il consenso: dovrete assolutamente manipolare e controllare l'informazione per mantenere e detenere il potere e il controllo su tutto. Questo avete imparato e lo avete imparato molto bene: avete superato il vostro maestro.
2015-08-03	M5S	BlundoRosettaEnza	(ore 17,07) ( Segue BLUNDO). E questo lo fa con confusioni e illogicità, che appaiono evidenti quando si va ad osservare che, in merito alla delega riguardante la dirigenza pubblica e la valutazione dei rendimenti di tutti i pubblici uffici - incluso lo status del dirigente scolastico, al quale, a causa della natura non gestionale del proprio ruolo, non è stata riconosciuta l'inclusione nel ruolo unico istituito presso la Presidenza del Consiglio - questa decisione contrasta con quanto vergognosamente stabilito nella pseudoriforma della scuola, in cui si riconoscono ai dirigenti scolastici incarichi di natura prettamente gestionale e addirittura manageriale. Ministro, cortesemente ascolti. PRESIDENTE. Pregherei il senatore Corsini di non distrarre il Ministro che deve ascoltare gli interventi. BLUNDO (M5S). Ai dirigenti scolastici è riconosciuto, oltre al potere di scegliere la propria squadra di docenti, anche la possibilità di individuare percorsi formativi e di valorizzazione del merito scolastico alternativi a quelli tradizionali. È chiaro, pertanto, che il Governo ha volontariamente deciso di depotenziare la funzione pubblica del dirigente scolastico, facendo venir meno la sua specificità e il suo ruolo di buon padre di famiglia nella programmazione e nello svolgimento delle attività didattico-creative del proprio istituto, decidendo di trasformarlo in un critico capo d'azienda, costantemente vincolato ad una fredda analisi di costi e benefici nella realizzazione della propria mission educativa. Perlomeno di questo datecene contezza. Non è possibile fare dei provvedimenti discordanti a tale livello. Io spero che ci diate chiarezza su questi aspetti. Lo status del dirigente scolastico, però, non è l'unica misura così inaccettabile e incomprensibile del provvedimento. C'è ben altro, come illustrato nella questione pregiudiziale dal collega, senatore Crimi. Appare in modo evidente la condizione della Guardia forestale. Ci troviamo di fronte ad una soppressione del Corpo forestale dello Stato. Il suo accorpamento alla Polizia di Stato fa venir meno uno dei più importanti strumenti di controllo del territorio. E anche in questo si rileva un'incongruenza. Adesso stiamo cercando di inserire questo Corpo, su suggerimento dei Carabinieri, nella loro realtà essendo più simile alla loro organizzazione, soprattutto per quanto riguarda le sedi. Si dà, però, il caso che la Guardia forestale abbia la similitudine di dislocazione territoriale e anche un vantaggio. Mi riferisco al fatto che l'80 per cento delle sedi sono state assegnate alla Guardia forestale gratuitamente dal demanio, mentre i Carabinieri hanno l'80 per cento delle sedi in affitto. Quindi, su tale aspetto c'è un vantaggio sicuramente per questo Corpo. Rimane pur sempre un'incongruenza perché il Corpo della guardia forestale è ben diverso dall'organizzazione militare dell'Arma dei carabinieri. La scelta di accorparli non è assolutamente la più equa, la più giusta e la più logica che lo Stato italiano doveva fare in risposta al ridimensionamento e alla riorganizzazione (mancavano 1.600 unità nella pianta organica del Corpo forestale). Una decisione equa e corretta sarebbe stata assorbire la polizia provinciale, avendo competenze più simili a quelle della Guardia forestale rispetto agli incarichi da assolvere confluendo con i vigili urbani. La polizia provinciale, in modo volontario, poteva confluire nella Guardia forestale avendo una preparazione ed uno studio sull'ambiente molto più specifico rispetto a quello che serve per andare a fare le multe nelle strade e per essere al servizio dei Comuni. Qui ci si sta muovendo in maniera assolutamente non adeguata - ripeto: non adeguata - e poi gli incompetenti siamo noi. La maggior opera della Guardia forestale è la prevenzione. (Il ministro Madia conversa con la senatrice Cardinali). Ministro, torno a chiederle almeno attenzione in Aula per quello che abbiamo da dire. PRESIDENTE. Senatrice Blundo, non è colpa del Ministro, ma del fatto che i senatori interloquiscono con lei. Peraltro, il Ministro è probabilmente anche capace di seguire mentre qualcuno le parla. Non sottovalutiamo le sua capacità. BLUNDO (M5S). La ringrazio per aver fatto l' endorsement al Ministro. Per questo ci sono le trenta riserve naturali che erano state assegnate alla cura della Guardia forestale. La Guardia forestale si occupa anche di informazione, entra nelle scuole ed informa i cittadini per la prevenzione e per tutelare realmente queste ricchezze. Mi domando come si fa a procedere con questo accorpamento. Abbiamo voluto spostare questo ordine del giorno. Domani, invece, la manifestazione non si sposta; ci sarà comunque una grande manifestazione del mondo ambientalista ed animalista e di tutti i sindacati della Guardia forestale che manifesteranno. Soprattutto, spero e mi auguro che verrà predisposta un'apposita legge per rivedere tutto il comparto delle forze di polizia e di sicurezza, perché resta anche l'incongruenza delle Regioni a statuto speciale. Occorrono anche - ciò si può avere solo con la rivisitazione di tutto il comparto - un vero risparmio di spesa e una vera razionalizzazione e non quella che volete vendere con i vostri convegni, seminari, incontri e conferenze stampa di vario genere, che non corrispondono alla realtà del provvedimento e di ciò a cui avete messo mano.
2015-08-03	M5S	BlundoRosettaEnza	Questo provvedimento, colleghi, come ultimamente ha affermato anche il signor Renzi in conferenza stampa con la ministra Madia, è l'ulteriore tassello di un puzzle, assieme allo sblocca-Italia e alle pseudoriforme della scuola e del Senato. A differenza di quanto afferma il signor Renzi, però, tale puzzle non sembra assemblato per migliorare le condizioni sociali ed economiche del Paese: il vero obiettivo che si evidenzia, infatti, è che il Governo ha intenzione di distruggere i diritti e la democrazia del Paese.
2015-08-03	M5S	MontevecchiMichela	Se poi consideriamo che in questo provvedimento c'è anche la confluenza delle soprintendenze all'interno delle prefetture per certe loro competenze, quindi all'interno di un organo gerarchicamente superiore, in grado di scavalcare e di passare sopra un parere emesso dalla soprintendenza, rimuovendo gli ostacoli, voi capite bene che le preoccupazioni e i timori che il mondo dei beni culturali e coloro che hanno a cuore la tutela del paesaggio stanno con più voci esprimendo in questi giorni sarebbero da ascoltare. Il sospetto è che, dopo i maestri e gli insegnanti cattivi e fannulloni, Renzi abbia deciso di prendersela con un'altra categoria, quella dei soprintendenti. Anziché mettere mano ai reali problemi che vivono le soprintendenze (che ci sono e che nessuno vuole negare) con un processo, con tempi più adeguati, con una maggiore riflessione e ascoltando gli operatori di quel settore, si ha il sospetto che Renzi, come ha fatto con la scuola, voglia invece dare un colpo di accetta o un colpo di falce, togliendo alle sentinelle che stanno sul nostro territorio (le soprintendenze) quel potere di controllo che è fondamentale per cercare di salvare, tutelare e valorizzare, con quel poco potere che ancora hanno, i nostri beni artistici e culturali e il nostro paesaggio.
2015-08-03	PD	LoMoroDoris	Signor Presidente, intervengo brevemente per dichiarare il voto contrario del Gruppo PD sulle questioni pregiudiziali e affinché rimanga traccia negli atti parlamentari di alcune osservazioni che mi sembrano particolarmente importanti e anche rispettose del lavoro che è stato svolto in quest'Aula. Gli argomenti offerti alla nostra valutazione sono molteplici e alcuni riguardano il merito del provvedimento. Io mi riferirò soltanto a due argomenti principali, uno dei quali mette in discussione l'omogeneità del provvedimento. Tale osservazione è facile da respingere, perché non è prevista la necessità di nessuna omogeneità: nel provvedimento in esame, infatti, l'omogeneità dell'argomento è che si tratta di una riforma riguardante la pubblica amministrazione. Siamo in presenza di un provvedimento molto complesso, che introduce una normativa articolata e fortemente innovativa. E sarà anche nostra cura valutare nel futuro l'impatto di questa riforma, che non sarà lieve. Pertanto, una omogeneità in senso stretto, come è richiesta - questa sì - dalla normativa per quanto riguarda i decreti-legge, non era prevedibile e non era prevista in un provvedimento di questa natura. Tuttavia, l'argomento che vorrei restasse agli atti riguarda la delega. Si è fatto riferimento all'articolo 76 della Costituzione ed è stato correttamente ricordato come l'esercizio della funzione legislativa non possa essere delegato al Governo, se non con determinazione di principi e criteri direttivi e soltanto per tempo limitato e progetti definiti. È vero: nel provvedimento in esame le deleghe sono un certo numero. Mi pare di ricordare che sono almeno 15. E, quindi, è chiaro che la verifica e i criteri dell'articolo 76 della Costituzione valgono per tutte e 15 le deleghe. Io credo di poter dire che, per il lungo lavoro svolto in Commissione e poi in Aula, questo criterio è stato rispettato. Ciò che mi preme resti agli atti è che non si tratta soltanto del rispetto formale dell'articolo 76. Quest'Aula, a seguito dell'approvazione degli emendamenti con il parere favorevole del relatore e del Governo, ha accettato per tutte le deleghe un principio che prevede un doppio passaggio nel Parlamento dei decreti legislativi. Ciò non era per niente scontato e, se vogliamo essere chiari e sinceri fino in fondo, in alcuni casi, probabilmente, ad un certo punto si è deciso di accedere per tutte le deleghe a detta procedura, che quindi è fortemente rafforzata, che prevede il doppio passaggio in Parlamento. E questo emendamento sta facendo scuola, perché anche in altri provvedimenti stiamo proponendo ed ottenendo una procedura rafforzata. Sostenere che anche deleghe assistite da un doppio passaggio in Parlamento siano carenti dei presupposti di costituzionalità mi sembra ingiusto, nei confronti non tanto e non solo del Governo, ma anche dell'Aula, che ha approvato emendamenti che sono una garanzia per tutti noi. Nel merito delle riforme si vedrà. Anche un altro punto va trattato. Soprattutto, ho avuto qui davanti agli occhi un punto introdotto dalla Camera: nell'ambito della norma con la quale noi abbiamo stabilito che, entro dodici mesi dall'entrata in vigore del decreto legislativo, si possa produrre un nuovo decreto legislativo recante disposizioni integrative e correttive, ha previsto addirittura che se ne possa produrre non uno, ma anche più decreti. Ciò significa che noi siamo assolutamente consapevoli che questo è un provvedimento così innovativo che va verificato. E vi garantisco che ne sono consapevole anche io che, rispetto ad alcuni provvedimenti, sono stata fortemente critica (come, ad esempio, sul provvedimento sui segretari comunali). Quindi, se sarà necessario intervenire con provvedimenti integrativi e correttivi, per correttezza, ciò andrà fatto sulla base dei risultati che saranno conseguiti. Mi sembra, pertanto, che ci siano tutte le adeguate cautele, oltre che la costituzionalità, per una riforma che è veramente di forte impatto e rivoluzionerà la pubblica amministrazione. Quindi, è giusto essere innovativi, ma anche cauti.
2015-08-04	M5S	CrimiVitoClaudio	Signora Presidente, questa è l'approvazione definitiva di questo disegno di legge. Quindi, da ora in poi sarà legge e non ci sarà più niente da fare. Questo provvedimento è come la borsa di Mary Poppins. Infili una mano e trovi una delega. La infili ancora, sembra che non ci sia più spazio e trovi un'altra delega. Delega: questa parola che avremmo voluto sparisse dal panorama politico, che si trasformasse in partecipazione. Invece la delega è stata, ed è ancora, il simbolo il simbolo del fallimento dei partiti. La delega in bianco è quella che pretendete dai vostri elettori, quella che vi permette di presentarvi a loro con un programma per poi fare tutt'altro, in forza di questa delega. Siete stati eletti, ma non avevate mai detto che avreste abolito il Corpo forestale dello Stato; siete stati eletti, ma non avevate detto che avreste abolito la polizia provinciale, i segretari comunali e la partecipazione degli enti locali alle procedure partecipative. Altrimenti non sareste qui. Avevate nascosto la vostra volontà di approvare quella norma orribile sulla scuola, i tagli alla sanità, lo smantellamento della Costituzione. Altrimenti, non sareste qui. Avete nascosto queste volontà ai vostri elettori. La delega è quella che il Governo oggi chiede, anzi pretende, da questo Parlamento, sempre sotto il ricatto di nuove elezioni. Una delega in bianco, come a quelle cui siete abituati e che chiedete ai vostri elettori. Ma la pubblica amministrazione è il motore di questo Paese, quell'ingranaggio che permette alle leggi di essere attuate, senza il quale il Paese non funziona. Ci saremmo perciò aspettati una riforma che mettesse al centro il ruolo della pubblica amministrazione. Invece, ci siamo trovati solo tagli e razionalizzazioni (che è sinonimo di tagli). Non si parla di formazione del personale, di riorganizzazione dei ruoli, della legittima aspettativa di valorizzazione del merito. Merito, una parola tanto abusata e mai attuata. Non si parla di uniformità e omogeneità tra tutte le varie pubbliche amministrazioni o dell'immissione di risorse nella pubblica amministrazione per renderla più efficiente. Efficienza che non vuol dire solo certezza dei tempi, ma vuol dire fare le cose bene. Perché spesso la velocità non è amica del bene e della tutela dell'interesse del cittadino. Questa delega prevede alcuni punti, che io citerò. Riduzione degli strumenti di partecipazione ai processi autorizzativi (leggasi, conferenza di servizi), con vincoli e paletti e un decisionismo a tutti i costi che va a discapito della tutela degli interessi pubblici e solo nell'interesse di chi, magari, un'opera la vuole realizzare a tutti i costi. Silenzio-assenso tra pubbliche amministrazioni: spacciato come certezza, per il cittadino e l'impresa, di avere tempi certi, quando in realtà il cittadino di questo non si accorgerà neanche. È piuttosto una scusa per deresponsabilizzare e per permettere di autorizzare tacitamente, senza una responsabilità diretta, trincerandosi dietro carenze organizzative, di organico e di risorse. Da oggi non ci sarà più un responsabile. Probabilmente si lascerà correre perché qualcosa avvenga tacitamente, dicendo poi che - peccato - non si è potuto fare e non si è fatto in tempo. E non ci sarà un responsabile, con nome e cognome, che firmi e metta la faccia in quelle decisioni. Uno dei punti più controversi è quello dell'abolizione della figura del segretario comunale. Era una figura di garanzia, un presidio di legalità, finora svincolato dal capo politico, come il sindaco, con il quale poteva avere un rapporto terzo. Un arbitro di legalità. Doveva essere valorizzato, e non soppresso. Nessun freno ci sarà adesso alla bulimia di qualche sindaco che non avrà più un arbitro di legittimità. Addio a questa figura storica. Ricordo ancora le parole scambiate con alcuni senatori della maggioranza che, all'arrivo di questo provvedimento, avevano espresso tutta la loro contrarietà all'abolizione di questa figura e ora siedono lì, tra i banchi di coloro che voteranno questa norma, questa abolizione. Sono tantissimi all'interno della maggioranza, eppure soccombono di fronte al ricatto; il ricatto politico di un Governo che è pronto a mandare alle urne di nuovo la sua maggioranza se non fa quanto richiesto. Altro punto cruciale, che tocca uno dei problemi più importanti in questo Paese, è l'ambiente, la sicurezza. Si parla di riorganizzazione delle funzioni di polizia: ci saremmo aspettati, in questo caso, interventi volti ad evitare sovrapposizioni, in particolare tra i due corpi di Polizia e Carabinieri, con compiti certi e funzioni definite; invece, questa delega prevede l'accorpamento del Corpo forestale dello Stato in altri corpi di polizia: 8.000 uomini, il Corpo più piccolo, quello più facile da spostare, ma anche quello più specializzato, distribuito capillarmente su tutto il territorio; un presidio di legalità dell'ambiente che viene meno, un presidio di legalità che era distribuito anche nei punti più lontani e distanti della città. Mentre da una parte si introduce nel codice il delitto ambientale, dall'altra si elimina quel Corpo che proprio quel reato avrebbe potuto perseguire come priorità. Si è persa anche l'unitarietà, quel principio che eravamo riusciti a inserire in Senato. Sarà uno smembramento; non chiamiamolo accorpamento, perché «accorpamento» significa prendere e inserire in un altro corpo; in realtà questo è un vero e proprio smembramento. Gli agenti della polizia forestale saranno distribuiti in modo eterogeneo, casuale; persone che hanno fatto del loro lavoro una scelta di vita (diciamolo: le persone che lavorano nel Corpo forestale dello Stato del loro lavoro hanno fatto una scelta di vita, a differenza di tanti altri corpi di polizia) saranno costrette a passare presso un'altra amministrazione, perché non hanno alternative, e magari saranno mortificate dietro una scrivania.
2015-08-04	M5S	LucidiStefano	e AP (NCD-UDC)). PRESIDENTE. Può fare una dichiarazione di voto in dissenso dal suo Gruppo. LUCIDI (M5S). Domando di parlare per dichiarazione di voto in dissenso dal mio Gruppo. PRESIDENTE. Ne prendo atto e le do la parola. LUCIDI (M5S). Signor Presidente, richiamo quanto detto dal senatore Cociancich, pregandolo cortesemente di consegnare in Presidenza la sua versione del racconto di Kafka, perché a me risulta tutt'altro. In base alla sua conoscenza di quel racconto, a me desta grande stupore che lei e voi del Partito Democratico possiate aver riformato la scuola, ad esempio. State distruggendo la pubblica amministrazione, il Corpo forestale, le sovrintendenze, come avete già fatto con il lavoro, con la Costituzione, con il Senato e con le Province, che avete abolito ma che, invece, esistono ancora.
2015-08-04	M5S	MartelliCarlo	Che cosa sarà un Alessandro Morricella? Immagino se fosse stato figlio vostro. Sarebbe un'interessante esperienza. Perché non vi trasferite al rione Tamburi e mandate i vostri figli a lavorare nell'acciaieria, nell'altoforno, nella cokeria o in quell'inferno che è il convertitore? Perché non mandate i vostri nipoti in quella scuola che hanno pitturato di rosa, per non vedere la polvere di ferro, che così si mimetizza? Mandateci i vostri nipoti, e poi me lo raccontate. Sono sicuro che nessuno di voi abita lì, né ha intenzione di andarci. Fatelo, anziché mandare gli altri al macello, che è diventato ormai lo sport nazionale. Tra l'altro, c'è una canzone bellissima del 1916 che parla esattamente di questo: sarebbe interessante che la andaste ad ascoltare.
2015-08-04	M5S	PagliniSara	Signor Presidente, nel territorio della Provincia di Pisa negli ultimi anni sono stati costruiti diversi parchi eolici che hanno stravolto il paesaggio toscano, il quale è il risultato di un rapporto equilibrato tra uomo e natura. È proprio il senso dell'armonia che ha fatto di questa terra la culla del Rinascimento. Il presidente della Regione Toscana Enrico Rossi ha voluto andare avanti con un progetto dell'eolico in questa terra: non si è fatto scrupoli, nonostante le riserve manifestate dalla sovrintendenza dei beni culturali e del paesaggio, e nonostante l'attività svolta dal comitato di cittadini, denominato Comitato poggio alla nebbia-no all'eolico selvaggio, e sottolineo il termine «selvaggio». La sua Giunta regionale ha infatti espresso parere positivo affinché proseguisse la costruzione di pale eoliche sulle colline del territorio pisano con torri di metallo enormi: le 15 esistenti sono alte 125 metri, e le prossime cinque, in previsione, raggiungeranno addirittura i 175 metri, cioè l'altezza di tre torri di Pisa una sopra l'altra. L'energia eolica naturalmente è una risorsa utile per la comunità. Tuttavia è necessario valutare l'impatto che un parco eolico ha sull'ambiente circostante. In questo caso l'impatto visivo colpisce un'area a 360 gradi, che coinvolge numerosi Comuni, frazioni e borghi storici medievali delle colline pisane. Un ambiente deturpato ha come immediata conseguenza una ricaduta negativa sul turismo e sulla qualità della vita di persone del luogo. Proprio per questo il 18 luglio sono stata nel territorio di Pisa, insieme ai cittadini del luogo e al sindaco di Chianni, il dottor Tarrini Giacomo, per vedere con i miei occhi il parco eolico di Santa Luce. Il 3 agosto ho depositato l'interrogazione 4-04411 , affinché sia tutelata la salute dei cittadini e siano attuati periodici monitoraggi sull'area da parte di tutte le autorità competenti. In questo progetto sono stati sottovalutati moltissimi elementi, tra i quali il valore medio di esposizione all'induzione magnetica nel lungo periodo e le conseguenze sulla salute dei cittadini. Parte di queste installazioni e cavi passano in prossimità di una scuola elementare; è noto che i bambini rischiano danni ancora maggiori alla salute, per la superiore incidenza di casi di leucemie infantili. Sono state sottovalutate le possibili contaminazioni delle sorgenti, sia delle acque superficiali che di quelle sotterranee, che interessano le aree delle torri eoliche. È stato sottovalutato l'inquinamento visivo: avete violentato una cattedrale della bellezza nazionale. C'è poi l'inquinamento sonoro prodotto dalle pale eoliche, che emettono un rumore continuo, sconvolgendo l'ecosistema e la fauna circostante. Ironicamente il comitato locale ha detto che intitolerà il parco eolico "Parco Enrico Rossi", perché anche le prossime generazioni si ricordino chi è l'autore di tanto scempio.
2015-09-09	PD	SantiniGiorgio	Signor Presidente, onorevoli colleghi, rappresentanti del Governo, il rendiconto e l'assestamento del bilancio pubblico rappresentano un passaggio importante del ciclo di bilancio con il quale si esamina lo stato delle nostre finanze. In questa circostanza, confermano a tutti noi e ai nostri concittadini, che l'Italia ha i conti pubblici in ordine e un'economia finalmente in ripresa dopo anni di decrescita. Va detto subito, in ordine a questo e al peggioramento degli indicatori segnalati da molti interventi, che sono state molto convincenti le spiegazioni date, nell'intervento del vice ministro Morando, della dinamica della crisi che, contrariamente alle previsioni del precedente Governo, si è prolungata anche nel 2014 . Pur non avendo risolto tutti i problemi, il Paese si trova nelle condizioni di guardare al futuro ora con maggiore fiducia e con la consapevolezza di essere in grado di migliorare ulteriormente i propri fondamentali. Sul fronte della finanza pubblica, l'assestamento 2015 ci conferma che il Paese è sano. Il deficit pubblico è sotto controllo e l'avanzo primario è fra i migliori tra i Paesi membri dell'Unione europea. Il saldo netto da finanziare, per la parte di competenza, risulta in miglioramento rispetto alle previsioni dello scorso dicembre. Le entrate e le spese finali, pur in aumento rispetto alle previsioni iniziali, evidenziano segnali positivi in particolare dal lato di talune poste relative alle entrate tributarie, dal lato della spesa in conto capitale e, soprattutto, dell'andamento della spesa per interessi che presenta un saldo positivo di 7,4 miliardi di euro in termini di competenza. Siamo oggi nelle condizioni di presentarci nelle sedi istituzionali europee ed internazionali con una situazione di finanza pubblica solida, credibile e in grado di contribuire alla stabilità dei mercati finanziari internazionali. Ma il dato maggiormente positivo di questi giorni, che va a rafforzare i risultati conseguiti a livello di finanza pubblica, è che l'economia nazionale, dopo anni di recessione, si sta riavviando verso la ripresa economica, la crescita dei consumi e dell'occupazione. I dati ISTAT diffusi nei giorni scorsi sono confortanti. Chiedendo di poter consegnare il testo del mio intervento, cito solo il fatto che è già acquisita quest'anno la crescita dello 0,7 per cento rispetto al 2014, che era oggetto di molte previsioni fatte anche nel dibattito da parte di molti osservatori. La dinamica dei consumi è risultata positiva, il mercato del lavoro è in netto miglioramento ed anche l'inflazione è stabile. Di fronte a questi dati, il problema che abbiamo adesso è immaginare una legge di stabilità che possa guardare al futuro con la possibilità di riavviare in maniera molto forte la crescita. Per questo l'agenda del Governo deve concentrarsi sui motori della crescita, a partire dalla riduzione della tassazione (un impegno molto forte), dalla disattivazione delle clausole di salvaguardia, dal contrasto delle disuguaglianze sociali, dalla riattivazione degli investimenti pubblici e privati (come dimostrano alcuni investimenti già fatti sulla scuola e come dimostreranno gli interventi in programma sul Sud e in generale sugli investimenti), dalla lotta alla corruzione e all'evasione fiscale, alla semplificazione del Paese. Non partiamo da zero, e i risultati finora conseguiti sono lì a dimostrarcelo: il Parlamento ha approvato già in questi mesi misure importanti che avranno un impatto sull'economia, e molto si farà con la prossima legge di stabilità. Quindi dobbiamo accelerare: è questa la lezione che dobbiamo trarre dall'assestamento 2015 e dobbiamo ottimizzare i risultati che l'ISTAT ci ha dato. Vanno concretizzate le riforme ancora in discussione con molta rapidità e molta incisività, e in questo modo si potranno consolidare nel 2016 in maniera ancora più forte i temi della crescita, della riduzione del debito e di tutte quelle voci positive che dobbiamo saper migliorare. In questo modo l'Italia ritroverà la fiducia e la speranza che sono indispensabili per dare una spinta concreta alla crescita e alla ripresa economica in atto. Per questi motivi noi del Partito Democratico voteremo convintamente sia il rendiconto che l'assestamento.
2015-09-10	PD	ZandaLuigi	Signor Presidente, mi permetta innanzitutto di salutare con affetto e con amicizia la signora De Sena, i figli di Luigi e i parenti che oggi con noi ricordano la scomparsa di un uomo che ha avuto una lunga e ricca vita pubblica, una vita pubblica che, assieme ai numerosi incarichi di responsabilità che ha ricoperto, dicono molto del suo duro impegno professionale e dei suoi ripetuti successi. Spesso accade, però, che il curriculum non riveli tutto delle persone. Anche questa volta è così, non bastando il curriculum ad illustrare una personalità con un'umanità molto complessa e profonda e a dirci come Luigi De Sena veramente fosse, con tutta la sua sensibilità, la sua morale e i suoi ideali. Il suo curriculum vitae illustra il percorso di un vero servitore dello Stato, come ricordava adesso il presidente Grasso, e ci dice anche che ha svolto il suo lavoro in un modo non ordinario, non banale, non di routine, ma con un ingegno e un'abnegazione rari in un Paese come il nostro, purtroppo tuttora profondamente e gravemente ammalato di tran tran burocratico. La carriera di De Sena è stata densa di avanzamenti e di traguardi raggiunti. Il suo lavoro lo ha portato ai vertici più alti della Polizia di Stato, sino alla prefettura di Reggio Calabria. È stato proprio l'insieme delle sue qualità professionali e delle doti di saggezza e di equilibrio con cui ha combattuto la mafia e ha esercitato le sue responsabilità di prefetto nella difficilissima realtà calabrese che lo ha portato in Parlamento, per scelta felice del Partito Democratico. In Calabria De Sena ha rappresentato con coerenza e serietà lo Stato, con tutti i sacrifici e i rischi che questa missione comportava in una terra tanto difficile. Uomo di Stato - come lei ha ricordato, presidente Grasso - con un tratto personale e una profondità culturale propri di un gentiluomo napoletano, Luigi era un uomo sereno, allegro, molto sicuro delle sue idee, ma nello stesso tempo era umanamente malinconico, pensieroso, ricco di memorie e di ricordi. Intellettuale e aristocratico nella visione politica, aveva contemporaneamente anche un animo popolare e una grandissima sensibilità sociale. Insomma, Luigi era un vero figlio di quella straordinaria borghesia meridionale che per centocinquant'anni di storia unitaria tanto ha dato alla nostra Patria in termini di classe dirigente, di finezza di pensiero e di solidità culturale. Chi sia stato Luigi De Sena, quanto grandi siano stati l'affetto e la stima di chi l'ha conosciuto era palpabile nel pomeriggio in cui si è celebrata, nella sua parrocchia, la cerimonia funebre. Raramente ho visto una così sincera partecipazione, tanta generale e vasta commozione, tanto rimpianto sincero di colleghi, amici, della sua famiglia, dei tanti parenti con i quali, numerosi, a lui piaceva molto trascorrere ad Amalfi il poco tempo del suo riposo. Luigi De Sena non aveva granché del cliché tradizionale del funzionario di Polizia. Come altri suoi colleghi, come gli uomini migliori della Polizia di Stato, dei Carabinieri, della Guardia di finanza, anche Luigi De Sena era profondamente innamorato della sua professione. Ma la interpretava con uno stile e con una cultura della sicurezza - espressione che lui usava molto spesso - tutta sua. Io ero amico personale, oltre che collega di Luigi De Sena da molti anni, e parlavo con lui molto spesso e so che credeva in modo assolutamente prioritario alla funzione sociale dello Stato. Riteneva che fosse proprio una buona politica sociale a costituire il migliore, più efficace e più sollecito metodo di lotta alla criminalità e a ogni altra forma di violazione della legalità. In una parola, Luigi De Sena era un poliziotto vigile, attento, severo, che aveva ben chiaro come, a difesa della legge, l'arma più efficace dello Stato fosse la prevenzione. De Sena credeva veramente, con il cuore, che la Polizia dovesse agire non in contrapposizione ai cittadini, ma al loro servizio. Se oggi fosse qui e se noi potessimo chiedergli di aiutarci a capire come fronteggiare il gigantesco fenomeno delle migrazioni di massa, Luigi ci scongiurerebbe di non ridurlo ad una questione di polizia, ad un fatto di ordine pubblico. Lui, poliziotto democratico sino in fondo all'anima, ci spiegherebbe il valore civile e politico per l'Italia e per l'Europa di una buona politica di solidarietà e di accoglienza; ci direbbe della necessità di aiutare i rifugiati che scappano dalla violenza; ci ricorderebbe la necessità di prevenire le guerre; ci metterebbe in guardia dai pericoli del debito pubblico delle più povere tra le Nazioni africane; ci direbbe di investire risorse nella scuola e nell'educazione civile delle persone che l'Italia è in grado di accogliere. Questa era, per Luigi De Sena, la cifra della cultura della sicurezza. Faccio un'ultima notazione. Pur essendo un uomo di valore e di profonda e vasta esperienza, pur essendo una persona molto colta e matura, Luigi De Sena, appena entrato in Senato, mostrò di avere molto chiaro di essere stato chiamato a esercitare un alto ruolo per lui assolutamente nuovo. Da gran signore qual era, faceva il senatore con grande modestia e grande dignità. Come tutte le grandi personalità, voleva ascoltare, era curioso di conoscere, di osservare. Quella dell'ascolto è una dote rara nella politica del nostro tempo. Presidente, oggi voglio ricordarlo non soltanto con il rispetto dovuto a chi è stato senatore, a chi ha aiutato il Senato a svolgere per un'intera legislatura il suo ruolo, ma lo voglio ricordare con amicizia e con affetto. A nome di tutto il Gruppo del Partito Democratico voglio anche ringraziarlo, con il cuore, per l'insegnamento di vita che ci ha lasciato.
2015-09-15	LN	ArrigoniPaolo	Signora Presidente, in alcun Regioni del Paese è iniziata ieri la scuola e in altre Regioni oggi, ma decine di migliaia di docenti precari, ignorati dai piani di assunzione, rischiano di essere lasciati a casa. Altri docenti precari, invece, inseriti nella fase B del piano di assunzione, hanno accettato la cattedra di ruolo, ma preferiscono restare nella sede di origine per un anno a fare supplenza. In conseguenza di tutto ciò, sono moltissime migliaia le cattedre vuote che creano problemi e disservizi per l'istruzione. Tra le molte cattedre vuote, ci sono anche quelle di migliaia di insegnanti di sostegno, con la conseguente mancanza di assistenza a molte migliaia di alunni con disabilità o invalidità: solo nella Regione Lombardia mancano all'appello 1.860 insegnanti di sostegno. Altro che buona scuola! Altro che i toni trionfalistici del premier Renzi e del ministro dell'istruzione Giannini! Con la riforma i problemi si sono acuiti, ci sono caos e situazioni inaccettabili, che hanno persino portato Elio Canino, papà di Giada, bimba affetta da sindrome di Down, ad incatenarsi ieri, il primo giorno di scuola, all'esterno della scuola elementare di Calolziocorte, in provincia di Lecco,e ad iniziare anche uno sciopero della fame per protesta. Sono, infatti, molti gli alunni diversamente abili, come sua figlia Giada, che non hanno avuto l'insegnante di sostegno o hanno ricevuto solo l'assegnazione di un supplente, fino alla designazione dell'insegnante titolare della cattedra, non garantendo quindi la continuità didattica che, per un bambino disabile, è fondamentale. Elio Canino ha intrapreso una battaglia forte, ma civile, per rivendicare il diritto all'istruzione anche per chi ha bisogni davvero speciali, come garantito dalla Costituzione e dalla Convenzione dell'ONU. Per tale motivo, e con questo gesto eclatante, Elio Canino è testimone e vuole rappresentare centinaia di famiglie di tutta Italia che vivono lo stesso problema. Anche se il caso di Elio avrà un riscontro positivo, come pare stia accadendo nelle ultime ore, per il clamore che ha suscitato, egli proseguirà questa lotta per le altre migliaia di genitori di figli diversamente abili. Non assegnare un insegnante di sostegno, oppure assegnarlo in ritardo, magari attraverso un supplente, significa negare il diritto all'istruzione e, dunque, fare una discriminazione. Per questo motivo, il Gruppo della Lega Nord ha presentato oggi un'interrogazione parlamentare per chiedere al Ministro e al Governo quali iniziative intendano intraprendere per rendere rapidamente effettivo il diritto all'istruzione e alla continuità didattica per gli alunni con disabilità; quali iniziative intendano intraprendere per risolvere definitivamente, in futuro, il problema che ogni anno si presenta e che quest'anno risulta maggiormente amplificato con la buona scuola; nonché per sapere se esistano responsabilità specifiche ed oggettive per le situazioni che si stanno creando, oltre ovviamente a quelle politiche della maggioranza e del Governo, restati sordi alle richieste delle varie associazioni di alunni con disabilità o ai tanti emendamenti presentati dalla Lega, per affrontare e risolvere questo problema (emendamenti ovviamente bocciati da questo Governo e dalla sua maggioranza).
2015-09-17	M5S	AirolaAlberto	Signora Presidente, intervengo per denunciare, con grande indignazioni, le dichiarazioni provenienti oggi dal Ministero dell'istruzione, dell'università e della ricerca (MIUR), che prevedrebbero lo smantellamento dell'Ufficio nazionale antidiscriminazioni razziali (UNAR), per cui ho già più volte denunciato la carenza di risorse e lo svilimento del lavoro, che peraltro è stato elogiato dalla Commissione europea contro il razzismo e l'intolleranza del Consiglio d'Europa. Ora sembrerebbe che il MIUR abbia rottamato e mandato in soffitta anche la seconda parte del piano dell'UNAR contro le discriminazioni e i razzismi, soprattutto nei confronti gli omosessuali e per i diritti LGBT che, come sapete, prevedeva dei corsi per funzionari ministeriali, dipendenti del Ministero e insegnanti. Le dichiarazioni della ministra Giannini sull'assenza di fantomatiche teorie gender, che sarebbero peggio del creazionismo propagandato da certi gruppi estremisti nella buona scuola, non ci rassicurano, perché oggi fa un passo indietro annunciando appunto lo smantellamento; non solo, ha anche annunciato che il MIUR varerà un suo piano nazionale antidiscriminazione di cui ho testé detto. Dove sta questo piano? Noi non lo stiamo vedendo e, al di là del balletto e della pantomima sul disegno di legge in materia di unioni civili a cui stiamo assistendo - che speriamo giunga presto ad una calendarizzazione definitiva in Assemblea - al di là delle azioni di questo Governo contro gli apparati dello Stato che si occupano di discriminazioni razziali, come l'UNAR, al di là del fatto che manca un Ministro per le pari opportunità (dopo il ministro Idem non è stato nominato più nessuno), al di là del fatto che il MIUR ha chiuso le porte anche alle associazioni LGBT che chiedevano di intervenire per collaborare a questo eventuale nuovo piano o comunque alla stesura di un'adeguata strategia antidiscriminatoria in questo Paese, ci domandiamo se veramente questo Governo non sia razzista, intollerante e omofobo.
2015-09-18	PD	FasioloLaura	Considerate la ripartenza del Paese e del mondo del lavoro, le misure messe a punto per la crescita, la ripresa economica, la ripartenza della scuola, con il rilancio dell'edilizia scolastica e l'eliminazione del precariato, in cui si stanno visibilmente spegnendo le polemiche costruite ad hoc; in un momento di rilancio, che si avverte nel Paese, di una nuova credibilità acquistata nel nuovo Parlamento europeo e in Europa, grazie alla capacità del nostro Paese di porsi come modello di accoglienza diffusa, luogo di diritto di asilo e rimpatri, su cui i Paesi europei hanno iniziato a seguirci, dentro questo contesto, la riforma costituzionale è davvero un'occasione per il Paese, in una delicata ed importante fase di rilancio. É una riforma che esprime e richiede innovazione, più territorio, più Europa, maggiore snellezza e velocità decisionale, maggiore incremento di efficienza, più credibilità e alleggerimento della macchina burocratica dentro, e non fuori dal processo democratico, come richiede un Paese moderno. La portata della riforma viene da alcune parti svilita nei suoi obiettivi portanti. Non comporta una diminutio della democrazia, ma intende al contrario mettere le nostre istituzioni democratiche in grado di decidere, in un più corretto rapporto istituzionale ed interistituzionale, come prima ben evidenziava la senatrice Lanzillotta. Il superamento del bicameralismo era frutto di un dibattito politico già presente in forme diverse ben prima del Partito Democratico, fin dal 1996, e quindi nelle tesi dell'Ulivo, in particolare nella tesi n. 4, che prevedeva un superamento del bicameralismo paritario con un Senato delle autonomie durante il Governo Prodi (prima lo citava la senatrice Favero). Quanto, quindi, si propone con la riforma del Senato è nient'altro che ciò che la Sinistra aveva già ipotizzato, prefigurato, proposto nel passato, e che non era mai arrivato ad un punto di compimento. Quanto oggi cerchiamo di realizzare e a cui cerchiamo di dare risposta è atteso da trentatre anni. Oggi, quindi, dopo ben 134 emendamenti approvati da Camera e Senato, dopo revisioni di Commissioni e di costituzionalisti, siamo ad un punto di arrivo. È tutto sotto il sole, all'interno di un processo democratico. La caduta libera della memoria storica sembra aver appannato o travolto più di qualcuno. Perché mai, mi chiedo, una riforma delle funzioni del Senato, un cambio di modello costituzionale rispondente ad una visione più ampiamente territoriale ed europea, dovrebbe lasciare inalterato e uguale a se stesso (copia conforme) il sistema regolamentare elettivo, immodificabile a priori, indipendentemente dalle finalità? Perché non dovrebbe essere legittimato il fatto che la seconda Camera, in un bicameralismo differenziato, sia rappresentanza delle autonomie, delle istituzioni territoriali e siano le autonomie stesse, le istituzioni territoriali ad individuare i propri rappresentanti a livello dei futuri senatori, con diverse funzioni? Perché la votazione diretta sarebbe più democratica rispetto a quella indiretta in una realtà istituzionale diversa, in una dialettica tra Regioni in un futuro Senato? Cito al riguardo l'interessante intervento svolto ieri dal collega Cociancich. Secondo quale a priori ? L'elezione diretta darebbe forse maggiore legittimazione ad una Camera elettiva rappresentativa delle autonomie, e perché? Sarebbe un contrappeso? Bene si è espressa Anna Finocchiaro, e quindi non oso fare delle considerazioni in aggiunta, perché non ne ho assolutamente le competenze. Ma la mia sottolineatura si incentra su qual è il fondamento, qual è il senso, essendo le realtà e le finalità delle due Camere differenziate. Avviene nei vari modelli di democrazia - come ha richiamato prima il senatore Maran - nel modello tedesco, francese e del Regno Unito, in cui la seconda Camera non ha una elezione diretta. Il Governo ha avuto più coraggio degli altri, ha voluto cambiare. Al sistema dei ridondanti contrappesi intende rispondere con l'alleggerimento dei pesi, a volte zavorre che rallentano il sistema Paese. La gente si aspetta risultati, non arcaismi che non aiutano a costruire, non danno un valore aggiunto in termini di democrazia, ma reiterano schemi che rallentano i processi di cambiamento e di innovazione democratica. Quanto ai sistemi di controllo e di garanzia, il nostro sistema è democratico. Mettono in sicurezza il parlamentarismo varie istituzioni di garanzia: la Corte costituzionale, il Capo dello Stato con funzione di garante della democrazia, i referendum, la magistratura inquirente, la Corte costituzionale, i TAR, le autonomie regionali. Siamo chiamati a nuove ed importanti responsabilità. Assumiamoci quella di mettere in atto un processo di crescita e un cambio di passo necessario nel superamento di un modello costituzionale di cui, da tanti anni, viene da più parti invocato il rinnovamento, messo in discussione con irrigidimenti che vorrebbero impedire il superamento del bicameralismo paritario. Mi auguro che tali irrigidimenti siano ampiamente superabili in un clima di responsabilità e condivisione politica, dentro una riforma democratica necessaria al Paese, in una strada che conduca ad un Senato rappresentativo delle autonomie, nell'obiettivo di un avanzamento della democrazia governante; avanzamento che non va sprecato ma valorizzato per soluzioni che guardino al futuro del Paese.
2015-09-18	PD	FaveroNicoletta	Concludo il mio intervento ricordando che la presente riforma, che sembra non possa incidere direttamente sulla vita quotidiana degli italiani, si inserisce in un quadro di riforme portate avanti dal Governo e dal Partito Democratico come, tra le ultime, quelle che riguardano il mondo del lavoro, la realtà della scuola, la pubblica amministrazione e il sistema fiscale. Come ricordato, essa mira a migliorare la governabilità del nostro Paese e ad aumentare l'efficienza e l'efficacia del nostro ordinamento. Ripartire dall'inizio sarebbe davvero un errore deprecabile e difficile da correggere e da spiegare ai nostri cittadini.
2015-09-22	M5S	GaettiLuigi	Mi spiacerebbe perdere del tempo analizzando articoli come il 2 che poi, a suo insindacabile giudizio, potrebbero essere esentati dalla discussione. Sull'emendabilità del testo dell'articolo 2 non entro nel merito della questione sia in ambito regolamentare, costituzionale, che dei precedenti, in quanto già oggetto di trattazione da parte dei colleghi del Movimento 5 Stelle. Però in questa sede vorrei far notare, a mio giudizio, la incongruità dell' iter. Per certi versi potremmo dire «tanto lavoro per nulla» e quindi potremmo prospettare analisi e risoluzioni, senza che poi siano utilizzabili. Il mio imbarazzo poi cresce quando leggo o sento commenti come quello del Presidente del Consiglio che dice : «Sono settant'anni che gli italiani aspettano la fine del bicameralismo paritario». Vorrei citare da «il Fatto Quotidiano» del 18 settembre 2015 quanto segue: «Forse non guasterebbe la lettura di un manuale di storia, anche in formato Bignami, (...) per insegnare ai due padri ricostituenti qualche rudimento di cultura generale, utilissimo per colmare le loro lacune e risparmiare loro altre scemenze. Il bicameralismo paritario - Camera e Senato con regole elettorali diverse, ma con funzioni analoghe - fu introdotto dalla Carta approvata dall'Assemblea costituente il 22 dicembre 1947, promulgata cinque giorni dopo dal Capo dello Stato ed entrata in vigore il 1° gennaio 1948. Cioè 67 anni e mezzo fa. E si può serenamente escludere che negli anni successivi qualcuno invocasse una riforma della Costituzione appena varata». Avere un Presidente del Consiglio che, come si dice dalle mie parti, parla un tanto al chilo, per dire con tanto pressapochismo, orgoglioso della sua mediocrità, lascia sbigottiti. Quando si parla di riforma della Costituzione, che è la legge fondamentale dello Stato, cui tutte le altre leggi fanno riferimento, bisogna necessariamente essere precisi, determinati, rigorosi; diversamente si è incapaci. Anche sui presunti risparmi il Presidente del Consiglio spara cifre iperboliche (un miliardo): ve lo ricordate, nel gennaio del 2014? Mentre, a conti fatti, la completa abolizione del Senato comporterebbe risparmi per 150 milioni di euro. Ma su questo concetto tornerò più tardi. Se le parole possono essere vaghe, i numeri no! Dobbiamo prestare molta attenzione. Renzi a tratti mi ricorda quegli imbonitori che in certe televisioni danno i numeri del lotto: che faccia pubblicità ai giochi d'azzardo? Che il Presidente del Consiglio sia persona approssimativa lo avevo già constatato quando in un suo discorso di qualche tempo fa, proprio qui al Senato, utilizzò alternativamente la parola decrescita e la parola recessione come fossero sinonimi: invece sono due sostantivi che hanno due significati molto distanti tra loro. Forse un altro bignamino potrebbe essergli utile. Forse si è accorto di queste sue gravi lacune e, onde evitare che gli italiani si acculturino troppo, ha provveduto a demolire la scuola: meglio tutti ignoranti, così non sfigura. Volendo procedere per punti vorrei notare, sottolineare e ancora rimarcare innanzi tutto che un Parlamento di nominati, con una legge che per alcuni aspetti è stata dichiarata incostituzionale, pretende di cambiare la legge fondamentale dello Stato italiano. Già questo aspetto dovrebbe far desistere nel proposito di cambiarla in modo così radicale come osa fare il provvedimento che andremo ad analizzare. Purtroppo vedo sempre più aumentare il numero di parlamentari che si ingegnano al fine di scongiurare una crisi di Governo. Personalmente ritengo che con l'entrata in vigore della cosiddetta legge elettorale Italicum la revisione della Costituzione debba essere valutata ancor più attentamente, in quanto un sistema elettorale così maggioritario è in grado di alterare gli equilibri tra i poteri dello Stato (mi pare di non essere il solo a sostenere ciò). Altro elemento da aggiungere è che il disegno di legge costituzionale in esame è di iniziativa governativa. Questo fatto è assai grave, stante la volontà del Governo di arrogarsi il diritto di promuovere ed imporre, anche nella tempistica, radicali riforme della Carta fondamentale. A proposito di tempistica, visto che è stata modificata, vorrei ricordare che il «ragioniere» che ha contingentato i tempi in occasione della precedente lettura nell'agosto 2014 ha così pesantemente compresso i tempi che ha poi dovuto sospendere i lavori nei giorni festivi, togliendo così spazio ai Gruppi e alla discussione. Ricordo che in Senato erano stati presentati numerosi disegni di legge costituzionale - 51, per la precisione - a testimonianza che il Senato non si era dimenticato della necessità della revisione della Costituzione e che la discussione era in atto. Tutti i Gruppi parlamentari avevano proposto delle soluzioni più o meno ampie per migliorare alcuni punti che rallentavano la funzionalità del Senato e, conseguentemente, dell'attività legislativa. Desidero aggiungere che molti aspetti funzionali potevano essere risolti modificando i Regolamenti di Camera e Senato, cosa assai più agevole e di immediato effetto. Non entrerò nel merito dei vari articoli del provvedimento, anche perché il tempo, che è stato ridotto, non me lo consentirebbe. Desidero tuttavia svolgere alcune semplici riflessioni che mi paiono doverose. Vorrei ricordare che il testo approvato dalla Camera dei deputati esclude dalle funzioni del Senato le materie di cui agli articoli 29 (in materia di diritto di famiglia), 32, comma 2 (sui trattamenti sanitari obbligatori), ma soprattutto, 116 e 117 (sulle competenze regionali) della Costituzione. Il ruolo del Senato è ulteriormente svuotato, al punto che il costituzionalista Michele Ainis ha scritto su «il Fatto Quotidiano» di domenica scorsa: «il nodo» vero (della discussione) «è quello delle competenze del nuovo Senato. Il bicameralismo perfetto, con tutti i suoi limiti, era una garanzia per l'equilibrio democratico. Questa riforma svuota palazzo Madama di gran parte delle sue prerogative e lo rende un ibrido, né carne né pesce. Esistono due modelli di Senato, uno delle garanzie e uno delle autonomie. Il primo ha forti poteri di controllo, anche sul Governo; il secondo rappresenta gli enti locali. L'organo ridisegnato dalla riforma in discussione non potrà fare nessuna delle due cose. Non voterà più la fiducia al Governo e potrà porre il veto solo su pochi provvedimenti. In più non potrà davvero rappresentare le Regioni, che a loro volta vengono private di gran parte delle proprie competenze». A questo punto, sarebbe meglio un'abolizione completa del Senato; almeno non prendereste in giro gli italiani. Ritornando all'articolo 2 del provvedimento, vorrei segnalare la controtendenza di assegnare più cariche alla stessa persona presente in Europa. Nel nostro caso, avremo invece un senatore consigliere regionale o un senatore sindaco. È l'Europa a chiedercelo? No, questa volta non è l'Europa che ce lo chiede, anzi. Ricordo che in Francia la legge organica 14 febbraio 2014, n. 125, introduce il divieto di cumulo tra il mandato di deputato o senatore e tutte le cariche esecutive nel Governo regionale e locale. Si tratta, in breve, dell'esatto contrario di quel che Renzi vuol fare per il Senato. Qual è allora il vero senso dell'articolo 2? Il senso appare evidente rileggendo l'articolo 68 della Costituzione, che non è stato toccato e, che come tutti sapete, reca disposizioni in materia di immunità, le quali vengono ora estese ai consiglieri regionali senatori e ai sindaci senatori. In un periodo in cui i Consigli regionali non sottoposti ad attività investigativa sono un'eccezione e i sindaci di diversi Comuni si stanno facendo notare agli occhi del mondo, il Senato diventerà il luogo dove far svernare coloro che non brillano per trasparenza ed onestà. Pensate che smacco per quei sindaci e consiglieri, compagni di merende, che restano a casa e non godono dell'immunità. Poveretti, vi siete dimenticati di loro! Vorrei tornare al tema del tanto sbandierato risparmio. Se, come detto prima, l'abolizione completa del Senato comporterebbe un risparmio di circa 150 milioni di euro, questa riforma farà invece risparmiare circa 60-70 milioni di euro, che è una cifra certamente importante. Tuttavia, sarebbe bastato rinunciare al finanziamento pubblico dei partiti, che i cittadini hanno cancellato con un referendum ma che, con l'ausilio di un sistema comunicativo compiacente ed asservito, avete riproposto sotto falso nome, rivotato ed occultato ai cittadini.
2015-09-22	M5S	NugnesPaola	Questo è il mandato di Renzi: distruggere le nostre Costituzioni democratiche ed antifasciste. E, infatti, abbiamo avuto, da luglio 2013, lo sblocca Italia, che sottrae sovranità agli enti territoriali; il jobs act, che controlla i lavoratori. Abbiamo avuto la buona scuola e abbiamo in campo le riforme sanitarie. Questo è il motivo per cui è assolutamente necessaria e indifferibile questa riforma costituzionale. È l'accentramento del potere, per fare in modo che non ci sia più una discussione parlamentare, che la Camera sia assoggettata al Premier e si venga a realizzare la sua visione del Governo e del Parlamento che, con il suo lapsus, ha fatto comprendere. Si tratta di una visione dove, appunto, un Presidente del Consiglio può, per una decisione del Presidente del Senato, convocare le Camere riunite. Certo, Renzi poi si è corretto, ma noi sappiamo quanto siano importanti i lapsus e come celino i veri ragionamenti e sentimenti. E noi abbiamo visto il re nudo in quella affermazione. Abbiamo visto tutto il rispetto che egli nutre per le istituzioni e per il Parlamento. Quante volte abbiamo incitato i cosiddetti dissidenti dell'area di sinistra del PD, che però abbaiano ma non mordono. E io spero ancora tanto che quegli uomini e quelle donne trovino il coraggio di fare quanto dicono, e di non dirlo e basta!
2015-09-22	PD	DiGiorgiRosaMaria	Mi avvio a concludere, signor Presidente, e chiedo di poter allegare il testo integrale del mio intervento. Mi interessava fare una riflessione a proposito del concetto di responsabilità, proprio alla luce di quanto ho detto prima. È importante che la nostra responsabilità sia dunque messa in campo. Mi piace chiudere con una citazione - spero mi sarà consentito - di Piero Calamandrei: noi che ci occupiamo di scuola e di istruzione lo sentiamo molto vicino o quantomeno lo amiamo molto. Calamandrei, padre costituente, a proposito della Costituzione ebbe a dire: «La Costituzione non è una macchina che una volta messa in moto va avanti da sé. La Costituzione» scrisse Calamandrei nel 1955, un tempo lontano, ma forse mai così vicino «è un pezzo di carta, la lascio cadere e non si muove. Perché si muova bisogna ogni giorno rimetterci dentro il combustibile. Bisogna metterci dentro l'impegno, lo spirito, la volontà di mantenere queste promesse» e soprattutto «la propria responsabilità».
2015-09-22	PD	FabbriCamilla	Un'idea che espresse, come ricorda sempre Frasca Polara, già nel suo discorso di insediamento come Presidente della Camera dei deputati: che questo delle riforme, anche dei Regolamenti parlamentari, fosse e sarebbe stato un continuum nei tredici anni, un primato ineguagliato, della sua Presidenza, Iotti lo aveva affermato, con qualche solennità ma senza ancora entrare nel merito, già nel discorso di insediamento, il 20 giugno 1979: «Affrontare quelle parti della Costituzione che il tempo e l'esperienza hanno dimostrato inadeguate», «tutelare in primo luogo i diritti delle minoranze ma anche il diritto-dovere della maggioranza di legiferare». Un impegno per le riforme così determinato, quello dell'onorevole Iotti, che infatti trovò un suo naturale epilogo nella Presidenza della Commissione parlamentare per la revisione della Seconda parte della Costituzione, che rivestì fino al 1994. Un impegno bruscamente interrotto. Da quella bicamerale, però, ereditiamo il monito più profondo e importante: anche chi contribuì alla stesura della nostra Costituzione, fra le più belle al mondo, e che dunque deve averla anche profondamente amata, riconosceva nella sua seconda parte una "storicizzazione" tale da reputare indispensabile una revisione, un ammodernamento, in ragione di una società che cambia obbligando ad una mutazione anche nell'ordinamento della Repubblica, nell'ordinamento giuridico statale. Noi dunque ci apprestiamo a realizzare questo cambiamento, che ha visto, nella storia della nostra Repubblica diversi tentativi, mai tradottisi in quanto tali in una riforma costituzionale per un modello bicamerale differenziato. Commissioni bicamerali non sono mancate: Aldo Bozzi nel 1983, la stessa lotti-De Mita dieci anni dopo, la famosa bicamerale D'Alema nel 1997; senza dimenticare i lavori del Comitato Speroni, la Bozza Violante del 2007. Mi fermo qui; mi serve semplicemente a ribadire quanto sia necessario approvare questa riforma, anche per esigenza di credibilità verso i cittadini e le cittadine, essendo un fiume carsico nella storia della nostra Repubblica. Esistono poi ragioni di ordine diverso che ci spingono a questo dovere: la necessità di una Costituzione capace, come detto prima, di vedere nella società, anche storicamente intesa, il riferimento per un diritto effettivo, concreto. È nella realtà del corpo sociale, e non nell'astratta previsione normativa, che vive la Costituzione, modificandosi, anche per quanto riguarda l'ordinamento statale, in relazione alla trasformazione dei rapporti sociali che quello stesso ordinamento statale regola. L'avvento dell'Unione europea, che ha determinato il trasferimento di competenze dallo Stato nazionale all'Unione, ha comportato il primato del diritto comunitario sulle norme di diritto interno, ad eccezione dei principi e diritti fondamentali garantiti dalla Costituzione nella sua Prima parte che, in quanto inviolabili, non possono retrocedere dinanzi alle norme comunitarie. Dunque la necessità, conseguente a questo sviluppo di una dimensione comunitaria europea, di realizzare un processo legislativo più rapido, più snello, superando il bicameralismo paritario, ma riconoscendo, giustamente, l'importanza di una Camera che rappresenti le istituzioni territoriali, conseguenza di un decentramento politico-amministrativo ormai maturo e dunque da valorizzare, che quindi vede questa riforma affrontare anche il nodo delle competenze legislative tra Stato e Regioni e l'assetto complessivo del sistema delle autonomie locali, anche con lo scopo di fare chiarezza su tali competenze legislative. È un tema, quello della valorizzazione del governo locale, riconosciuto anche nell'articolo 57 della attuale Costituzione, che del resto riflette quella sensibilità verso le istituzioni locali che si impose all'attenzione - già ed anche - dell'Assemblea costituente, interrogando fin dall'allora su una diversa modalità di rappresentanza di questa seconda Camera. Questo disegno di legge - come ricordava la presidente Finocchiaro e come ricordavano tanti colleghi - è stato ampiamente dibattuto. La Camera dei deputati ha iniziato l'esame del disegno di legge l'11 settembre 2014 e lo ha concluso il 10 marzo 2015. Questa terza lettura alla quale siamo chiamati, rispettando la procedura, diventa dunque un passaggio decisivo per concretizzare questo obiettivo. Consentitemi di ricordare, per evitare di essere oggi paradossali, che l'Assemblea costituente lavorò due anni per la stesura della nostra Carta fondamentale: le sedute si svolsero fra il 25 giugno 1946 e il 31 gennaio 1948. Il Governo, la maggioranza, il Partito Democratico, pur nelle diverse sensibilità fortunatamente presenti, si sono accostati al tema della revisione costituzionale sempre con la coscienza di quanto sia complessivamente attuale, ma anche profondamente bella la nostra Costituzione, frutto non solo di un sapiente lavoro democratico, ma anche del travagliato percorso storico novecentesco. Rappresenta, questa approvazione, un tassello fondamentale nell'opera di riforme portata avanti dal Governo. Un cammino che sta dando i suoi frutti, dopo lunghi anni di crisi, e che va assolutamente consolidato. Penso a quell'inizio di ripresa cui stiamo assistendo, come dimostrano i dati degli ultimi mesi dell'INPS, dell'ISTAT, della Confcommercio, del Centro studi di Confindustria, i quali hanno registrato un miglioramento sul fronte dell'occupazione, e non solo della sua qualità con il superamento delle forme di precariato, e della produzione industriale, oltre che dell' export. I provvedimenti del Governo - il jobs act, le decontribuzioni, gli "80 euro", la riforma della pubblica amministrazione, la razionalizzazione della spesa pubblica, fino alla buona scuola, solo per citarne alcuni - stanno contribuendo, poi, ad alimentare una nostra rinnovata credibilità in Europa, la quale sarà determinante anche nella gestione della partita politica che si è aperta con Bruxelles in vista della prossima importantissima legge di stabilità, per poter appunto realizzare una politica finalmente espansiva e fondata sugli investimenti, oltre che sul taglio delle tasse in primis IMU e TASI, grazie al riconoscimento di maggiore flessibilità. Alla luce di questo quadro, anche di ripartenza economico-produttiva, appare difficilmente comprensibile, agli occhi del cittadino, la discussione che sta da settimane monopolizzando il dibattito pubblico in merito alla riforma costituzionale. Una discussione che rischia di essere percepita come un braccio di ferro di carattere politico, combattuto a colpi di difficili tecnicismi (chi lavora sul territorio sa di cosa parliamo) che, sebbene importanti nelle Aule parlamentari, risultano meno importanti nel quotidiano vivere delle nostre comunità. Ho letto molto velocemente il mio intervento dati i tempi del dibattito. Ho sentito parlare però, da più colleghi, di responsabilità della politica, di rinnovata fiducia da parte dei cittadini nei confronti della classe politica. Credo che la decisione sulla riforma costituzionale sia parte integrale di questo auspicio, cioè quello che, senza nessuna retromarcia, si possa recuperare il senso della responsabilità di fronte al Paese.
2015-09-22	PD	MineoCorradino	Meglio una sola Camera, ma con un minimo di garanzie che mettano in sicurezza Presidente della Repubblica e Corte costituzionale, che un pasticcio, perché il pasticcio non si ripara. Con una sola Camera e quei poteri di garanzia protetti la Costituzione regge lo stesso; la Costituzione regge al monocameralismo. Soprattutto, ci eviteremmo una tragedia: il referendum confermativo. Questo referendum confermativo non sarà - l'ho visto già, è il mio mestiere, leggo i giornali, non ne posso fare a meno - un referendum che confermerà una legge di riforma costituzionale; il referendum confermativo si vuole come un plebiscito sul Premier. Voteremo sulla riforma, sulla legge elettorale, sul jobs act, sulla buona scuola, sulla RAI: tutto in uno. Così sarà presentato il referendum confermativo. Ma questo è un modo non di elevare il Paese verso la democrazia, ma di governarlo con la demagogia. Non sono d'accordo!
2015-09-23	M5S	AirolaAlberto	Ma chi è che pressa questo Parlamento, questa maggioranza, il Governo, perché si demolisca la nostra democrazia? Questa è la domanda. È un'idea di Napolitano? Certo che no. Di Renzi? Certo che no, nessuno ci crede. Loro sono semplici esecutori, esattamente come lo fu Monti. Forse però sono passate inosservate ai cittadini le critiche formulate da JP Morgan in un documento ufficiale del 28 maggio 2013. Ricordo a tutti che dagli Stati Uniti JP Morgan è considerata la responsabile della crisi dei mutui subprime. JP Morgan dichiara: «I sistemi politici dei Paesi europei del Sud, e in particolare le loro Costituzioni, adottate in seguito alla caduta del fascismo, presentano caratteristiche inadatte a favorire l'integrazione (...)». Quale integrazione, bancaria? C'è una «forte influenza delle idee socialiste». Pensate, la JP Morgan ci viene a dire che la nostra Costituzione è intrisa di idee socialiste e cita, tra gli aspetti problematici, la tutela garantita ai diritti lavoratori. Eh sì, certo, perché il problema è ancora la mancanza di flessibilità. Venticinque anni fa io ho iniziato a lavorare e si parlava già di flessibilità. Oppure si parla di pericolose idee socialiste. Si riferirà ai diritti, probabilmente? Ai servizi ai cittadini, agli asili, alla sanità, al welfare, al reddito di cittadinanza e a queste cose qua? Ce lo facciamo dire da JP Morgan. Ecco allora scattare in questo Governo un bisogno sfrenato di grandi riforme. Partiamo con il jobs act, ispirato dall'Unione europea e da JP Morgan, per l'appunto, e dettato da Confindustria, che è passato con il silenzio dei sindacati. Ecco la buona scuola, per privatizzare, per cittadini più ignoranti, per lavori meno qualificati, per stipendi più miseri. Si deve allargare lo sguardo, dovete guardare l'insieme per cogliere il quadro completo del piano di schiavitù e di saccheggio ordito ai danni del nostro Paese. Ecco allora che si iniziano a vedere i collegamenti e la coerente, coordinata e continua linea politica che parte da Monti e da Napolitano e arriva a Renzi. C'è un problema e lo sapete anche voi: è il consenso. Più si smantella lo Stato sociale, più si smantella l'economia reale, più cresce il malcontento, la gente non ti vota e te ne vai a casa. Nel 2011 si è usato Monti, un tecnocrate, un signor nessuno, un politico sacrificabile. Banche e creditori hanno scaldato i motori ( brum brum !): via con il pareggio di bilancio in Costituzione, avanti con gli esodati, la legge Fornero, il fiscal compact. Sacrifici, ci dicevano, ma l'Europa ci ripagherà; ancora stiamo aspettando, mai visto nulla. Poi si è dovuto purtroppo andare a votare - perché succede nelle democrazie - e, sapete com'è, la democrazia fa delle brutte sorprese. Stavolta è stato il Movimento 5 Stelle. Così, continuando le larghe intese perenni, da Monti a Letta, fino a Renzi, occorre blindare da derive democratiche il Paese e assicurarsene il controllo. Ecco perché l'urgenza di queste riforme, ecco perché gli economisti di Moody's, se vi fosse sfuggito, già proponevano ad aprile, con fare ricattatorio, un aumento del rating sull'Italia appena fossero approvate. Ed ecco perché, proprio qualche giorno fa, l'analista dell'agenzia di rating Moody's Marco Zaninelli ha dichiarato: «La legge elettorale è credit positive ». Chissà cosa vuol dire. Poi spiega che ha un effetto positivo sul merito sovrano italiano, «se accompagnata dalla riforma del Senato». Ah ecco, la riforma è un pacchetto completo di cui fa parte anche la riforma del Senato, il cui effetto è riuscire a superare l'instabilità politica italiana. Certo, è questo il problema; poi ce lo viene pure a dire uno che è un analista di Moody's. Ci viene da pensare: che cavolo vuole da noi? Che gli frega del bicameralismo perfetto? Non si è accorto della legge Boccadutri? Non si è accorto del lodo Alfano (che funziona bene)? Probabilmente invece fa così perché è il padrone e sta dettando la lista della spesa a Renzi e al nostro Governo. Non è un caso che proprio uno come Filippo Taddei, responsabile economia del PD, rivendichi per il centrosinistra la conquista dell'euro e sostenga opinioni liberiste spinte; cose molto di sinistra. Egli afferma anche, con grande nonchalance : «Oggi l'Europa chiede ai Paesi di cambiare, facendo riforme che hanno alti costi per la popolazione.» - ma guarda un po'! - «Il risultato è che qualunque cambiamento venga implementato è difficilmente condiviso dai cittadini europei,» - ah beh, certo, se li impoverite! - «che lo percepiscono come un'estorsione» - perché è un'estorsione! - «e non come una scelta libera a cui si è arrivati dopo un dibattito maturo e profondo». Ma quale dibattito, ma quale maturo, ma quale profondo? Avete incardinato l'Italicum senza far finire i lavori in Commissione e ci avete messo la fiducia sopra. Avete incardinato le riforme costituzionali senza far finire il dibattito in Commissione. Ma a chi la date a bere? È vergognoso questo. È vergognoso al di là del bene e del male, direbbe Nietszche. «Questa percezione» - continua Taddei - «è il nemico numero uno dell'Europa.» - pensa un po'! - «Dobbiamo passare a essere percepiti da costrittori a facilitatori del cambiamento». Eh sì, avete capito, cittadini. Se le riforme vi privano di potere democratico e sostentamento economico, dovete percepire il cambiamento in meglio e dire anche grazie a questi signori, a questi costrittori , pardon "facilitatori". Ma che italiano penoso!
2015-09-23	M5S	BertorottaOrnella	I costituenti non a caso imposero un processo lungo e complesso, per cambiare la Carta costituzionale. Le preoccupazioni erano volte ad evitare che la Repubblica rivivesse gli anni bui del fascismo. Se guardiamo a queste modifiche nel metodo - autoritario e sprezzante degli equilibri tra i poteri costituzionali - e nel merito - adeguare la carta agli interessi delle lobby rispetto a quelli delle ampie fasce popolari che chiedono giustizia sociale - all'interventismo militare rispetto al condivisibile desiderio di pace del popolo italiano, alla prevaricazione della casta, che vuole creare un salvacondotto per i «corruttelli» locali di Regioni e Comuni, rispetto alla volontà democratica che vuole la scelta dei candidati in mano ai ristretti gruppi di potere che gestiscono i partiti, possiamo affermare con certezza che questa non è la strada e che anzi siamo di fronte ad un assalto all'arma bianca contro il pilastro democratico di questo Paese. Duole constatare, signor Presidente, che quelli che oggi stanno imponendo queste modifiche, sono disposti a tutto e non certo per interesse dell'Italia. Dietro a qualche giovane faccia, che si agita in televisione, c'è un progetto vecchio di decenni, un progetto antico quanto l'odio, il progetto della P2. Per questo, signor Presidente, riteniamo che queste riforme costituzionali, siano giovani quanto la restaurazione del Congresso di Vienna del 1814. Il tentativo è ormai chiaro, ovvero aggrappare questa vetusta casta politica centralista e intimamente corrotta al potere in ogni modo possibile, rinnegando addirittura la nostra cultura democratica, le istituzioni e lo stesso popolo italiano. Non è bastato il vergognoso blitz dei partiti, durante il Governo Monti, ad adeguare con il pareggio di bilancio una Carta costituzionale che puntava a ben altro, a piegare le istituzioni agli interessi delle banche. Quella che oggi si vuole portare a termine suona come una sorta di Caporetto della democrazia. Oggi però, signora Presidente, esiste il Movimento 5 Stelle, anticorpo naturale al complottismo della casta. Non permetteremo agli estremisti lobbisti di fare carta straccia dei sacrifici di milioni di italiani. La Costituzione è ancora da applicare quasi del tutto, altro che vetusta Carta costituzionale! Fuori da quest'Aula milioni di italiani chiedono che venga garantito il diritto al lavoro, il diritto alla salute insieme a molti altri diritti. In questi giorni, signora Presidente, molti cittadini stanno soffrendo e aspettano una risposta dalla politica, ma come durante i passati Governi, nessuno pare intenzionato a dare risposte. Si perde tempo a coltivare il potere, l'inutile potere di avere ventiquattro auto di scorta, l'inutile potere di cambiare in un solo colpo la Costituzione, la legge elettorale, cercando di fermare il cambiamento inevitabile in ogni società democratica. Perché, invece di affrontare i nodi spinosi del nostro Stato, gli innumerevoli sprechi, le fondazioni, gli enti inutili che drenano migliaia di milioni di euro ai servizi sociali, si perde tempo a cambiare una Carta che ancora oggi deve essere applicata nella sostanza? Che modo di governare è mai questo, ci chiediamo? Da cittadina sono indignata per tale scelta. Quello che accade oggi non ha paragoni con la storia di questo Paese. Se a scrivere la Costituzione furono i Calamandrei, i Togliatti, i De Gasperi, ad ucciderla saranno veline e quaquaraqua, gente che non ha la minima idea di cosa stia facendo. Qualcuno potrebbe gridare all'esagerazione, in fondo si sta cambiando solo la Costituzione, mica si sta facendo un colpo di Stato! Questo però non è l'unico processo in atto. Sempre Calamandrei, nel 1950, fece un discorso in sostegno della scuola pubblica, la stessa che oggi casualmente viene distrutta da questo Governo con la solita scusa di far ripartire il Paese. In particolare, in un famoso passo di quel discorso Calamandrei sostenne che chi vuole impadronirsi di tutto il potere, non volendo fare la marcia su Roma o trasformare il Parlamento in un alloggiamento per manipoli, comincia a trascurare le scuole pubbliche, a screditarle, ad impoverirle. Lascia che si anemizzino e comincia a favorire le scuole private. Ma non tutte le scuole private. Le scuole del suo partito, di quel partito. Ed allora tutte le cure cominciano ad andare a queste scuole. Cure di denaro e di privilegi. Si comincia persino a consigliare i ragazzi ad andare a queste scuole, perché in fondo sono migliori, si dice, di quelle di Stato. E magari si danno dei premi, come ora vi dirò, o si propone di dare dei premi a quei cittadini che saranno disposti a mandare i loro figlioli invece che alle scuole pubbliche a quelle scuole private: gli esami sono più facili, si studia meno e si riesce meglio. Così la scuola privata diventa una scuola privilegiata. Il partito dominante, non potendo trasformare apertamente le scuole di Stato in scuole di partito, manda in malora le scuole di Stato per dare la prevalenza alle sue scuole private. Quindi, signora Presidente, da un lato si stravolgono le regole parlamentari, si impongono ghigliottine, tempi ristretti e fiducie a iosa, dall'altro si vogliono modificare la legge elettorale, la Costituzione e le scuole, si attaccano i diritti dei lavoratori e si favorisce l'esternalizzazione delle grandi imprese, lasciando le PMI a morire di tasse. Questo è un progetto complessivo, signora Presidente, questo è un attentato allo Stato di diritto e alla democrazia. Chiamatela come volete, signori colleghi del PD. Basta leggere i vostri interventi del 2005, quando le riforme costituzionali le voleva Berlusconi, basta leggere gli interventi di Zanda, Napolitano, Brutti e molti altri per capire come questo Partito sia stato cambiato dall'alto, per servire gli interessi delle alte sfere e svendere questo Paese. Non avete alcunché di nuovo, siete vecchi come le carrozze trainate dai cavalli, come il fuoco acceso con le pietre, come i lumi a petrolio. Siete i «cuochi di bassa cucina», per citare ancora Calamandrei, a cui bisogna fare attenzione, perché dietro un invitante menu, nascondete cibi avariati. Per questo Paese siete come l'ISIS, un manipolo al soldo di un pazzo che non ha alcun rispetto per ciò che ha trovato e vuole cambiare tutto per servire interessi stranieri. Un giorno ognuno di voi dovrà fare i conti con ciò che state facendo e i conti della coscienza, signora Presidente, sono sempre molto salati.
2015-09-23	M5S	BlundoRosettaEnza	La questione dell'elezione diretta o indiretta dei futuri componenti del nuovo Senato è stata ampiamente utilizzata mediaticamente per nascondere la verità sulle funzioni legislative del nuovo Senato. Tutti i nostri interventi, nell'Aula vuota di questi giorni, hanno svelato ampiamente la falsità delle motivazioni che giustificherebbero il vostro attentato alla Costituzione, chiamato impropriamente "riforma", mentre i reali obiettivi restano immutati: la sensibile riduzione degli spazi di partecipazione politica dei cittadini, la diminuzione delle attività di controllo e l'annullamento del ruolo di garanzia del Senato come ramo del Parlamento legittimato ad apportare integrazioni, modifiche e correzioni dell' iter legislativo sviluppato dalla Camera dei deputati, che sarà invece assoggettata alla volontà del Governo e del Primo ministro. L'articolo 10 di questo testo, che va a modificare l'articolo 70 della Costituzione, è sintomatico di quello che sta avvenendo: «Ogni disegno di legge approvato dalla Camera dei deputati» recita l'articolo 10 «è immediatamente trasmesso al Senato della Repubblica che, entro dieci giorni, su richiesta di un terzo dei suoi componenti, può disporre di esaminarlo. Nei trenta giorni successivi il Senato della Repubblica può deliberare proposte di modificazione del testo, sulle quali la Camera dei deputati si pronuncia in via definitiva». Il ruolo del nuovo Senato, cari colleghi, si limiterà alla semplice proposta, senza poter veramente esercitare la funzione legislativa ed incidere efficacemente sulla formazione delle leggi, se non per quelle di revisione costituzionale (vivaddio!), per quelle che determinano le funzioni fondamentali di Comuni e Città metropolitane e, infine, per quelle che stabiliscono la modalità di partecipazione dell'Italia alla formazione e all'attuazione della legislazione europea. Capite bene, colleghi, quante siano le materie che verranno escluse. Mi chiedo e vi chiedo: cosa significa che il Senato, su richiesta di un terzo dei suoi componenti, può disporre di esaminare il disegno di legge? È sufficiente la richiesta di un terzo dei componenti, peraltro impossibile da raggiungere qualora nel computo facessero parte solo i senatori delle Regioni più piccole? Oppure quel "disporre" nasconde la necessità di una successiva deliberazione a maggioranza assoluta del Senato (tutt'altro che facile da ottenere, vista l'assegnazione proporzionale dei seggi), affinché il disegno di legge possa essere solo discusso? Avete sostenuto per più di un anno l'elezione di secondo livello dei senatori, una posizione vergognosa, che aprirebbe un indegno mercato delle vacche, come quello già ampiamente sperimentato con le Province, e che assicurerà l'immunità a quei rappresentanti istituzionali protagonisti, in questo complicato momento storico, delle corruttele più gravi, consiglieri regionali e sindaci. Su questo attendiamo di leggere i documenti ufficiali, per capire come sarebbe prevista l'elezione dei futuri senatori da parte dei consiglieri regionali sulla base delle scelte compiute dagli elettori al momento del voto, non ancora del tutto chiaro. Di quale riforma stiamo parlando allora, madre costituente Boschi? Bene, forse sarebbe meglio chiamarla per quella che veramente è: un'altra presa per i fondelli, l'ennesima, speriamo una delle ultime, alle spalle degli italiani. Proprio ieri mi è capitato di leggere un aforisma dello scrittore gesuita Baltasar Gracián ed ho pensato subito a quanto fosse adatto a voi: «Ci sono uomini tanto abili da trasformare in vantaggio altrui quello che torna a loro favore; e così sembra che concedano ad altri una grazia quando invece sono loro che la ricevono». Questo è il vostro Governo, solo in apparenza sembra lavorare per i cittadini, come per le assunzioni della scuola, quest'anno 38.000 contro le 30.300 dell'anno 2012 e senza deportazioni. PRESIDENTE. Concluda, senatrice. BLUNDO (M5S). Ho concluso, Presidente. Basta menzogne! Tutto quello che fate lo state facendo per conservare il vostro potere, a pieno vantaggio dei poteri bancari che vi sostengono. Se anche in questo passaggio vincerete una battaglia, non vincerete la guerra del referendum confermativo. La cittadinanza non ha più i paraocchi e saprà riprendersi il suo ruolo garantito dalla Costituzione.
2015-09-23	M5S	BlundoRosettaEnza	Signora Presidente, colleghi, madre costituente Boschi (anche lei assente, oggi), negli ultimi anni nel nostro Paese abbiamo continuamente sentito parlare di riforme. Invocate da tutti i Governi e considerate come necessarie per far ripartire economicamente il Paese, con il Governo Renzi le riforme sono però diventate lo strumento di ridimensionamento dei diritti dei lavoratori, come già avvenuto nel jobs act, nella buona scuola, oppure la limitazione della democrazia, come è avvenuto con lo sblocca Italia e anche in questo caso sacrificando la rappresentanza in nome della governabilità. Questa riforma mira a eliminare il bicameralismo perfetto, sapientemente ideato dai nostri padri costituenti subito dopo la tragedia nazi-fascista, considerandolo come capro espiatorio della lentezza con la quale le istituzioni danno risposte alle esigenze dei cittadini. Le Camere sono lente nel legiferare, si è più volte ripetuto in questi anni, eppure nella scorsa legislatura il Parlamento ha ratificato il trattato europeo sul fiscal compact e il Meccanismo europeo di stabilità (MES), due trattati che hanno prodotto danni incalcolabili sugli italiani, in poco meno di una settimana sotto le ferie, dimostrando che non sono i tecnicismi istituzionali a bloccare o rallentare il lavoro del Parlamento, bensì la volontà politica, sistematicamente latitante quando si tratta di approvare disegni di legge utili e necessari per restituire dignità ai cittadini, come il reddito di cittadinanza. Avete furbescamente presentato questa riforma "prostituzionale", che noi convintamente non voteremo, come una riduzione dei costi della politica, ma se volevate veramente risparmiare modificando la Costituzione, sarebbe stato più opportuno diminuire anche il numero dei deputati, come più volte detto in quest'Aula. Prendo come esempio la Commissione cultura della Camera (anche se il discorso può essere esteso a tutte le altre Commissioni), attualmente composta da quarantacinque deputati, di cui ventidue del Partito Democratico. Mi chiedo e vi chiedo se secondo voi quei ventidue deputati hanno esercitato il proprio ruolo parlamentare con uguale impegno e dedizione al punto da meritare ciascuno 15.736 euro netti in busta? Ma soprattutto, sono necessari ventidue deputati di uno stesso Gruppo parlamentare per svolgere la funzione legislativa all'interno di una Commissione? Qual è allora la riduzione dei costi della politica voluta dal signor "signori miei" Renzi? Ce lo faccia capire almeno la madre costituente Boschi, visto che all'articolo 9 del suo preziosissimo disegno di legge (venduto da lei nella Giornata internazionale dei diritti dell'infanzia del 2014 come essenziale per ridurre la povertà minorile) si afferma vergognosamente che i nuovi senatori potranno fruire di alcuni emolumenti per la carica di rappresentanza territoriale, compensi che saranno determinati da una legge statale paritaria successiva all'approvazione di questa riforma e avranno come limite massimo lo stipendio del sindaco del capoluogo di Regione. Ci risponda, caro signor Renzi, provando per una volta a svestire i danni della qualunque. Sappiamo però che non potete farlo, perché la verità è una sola. Questo impianto istituzionale collegato all'Italicum costituisce un combinato disposto che avevo già denunciato in prima lettura come pericoloso, perché permetterebbe alla maggioranza di Governo di eleggere il Presidente della Repubblica e cinque giudici della Corte costituzionale, ovvero gli organi di garanzia e controllo sull'operato del Governo stesso. Questo pericolo, signori, resta intatto, nonostante stiate diffondendo in queste ore il vostro traguardo storico. Bene, la grande svolta, con i tre emendamenti di mediazione e inciucio tra ex berlusconiani e minoranza del Partito Democratico.
2015-09-23	M5S	CioffiAndrea	Fateci caso: sia la ministra Boschi sia il capo del Governo e del PD, a tutte le domande fatte dai giornalisti su questo tema, rispondono sempre con lo stesso mantra: «Agli italiani questa cosa non interessa». E allora, dalla Gruber, dalla Latella e negli altri talk show è sempre un susseguirsi di: «Ma si può sapere cosa importa agli italiani della riforma del Senato?» oppure: «Lei crede davvero che agli italiani interessi ciò di cui mi volete far parlare? Agli italiani interessa altro: quello che abbiamo fatto, il jobs act, l'economia, la buona scuola, lo sblocca Italia», bla bla bla, che tra l'altro credo che bisognerebbe che agli italiani fosse noto. Forse agli italiani interessa di più capire l'ennesimo gioco che avete fatto regalandovi i soldi dei rimborsi pubblici, ossia quanto è avvenuto alla Camera poco fa. Posto anche che ciò che andate a raccontare fosse vero, ci rendiamo conto, anzi, vi rendete conto di quello che dite e della gravità di quanto affermate? State dicendo all'intera Nazione che non deve occuparsi delle regole che la dovrebbero tenere viva, forte e salda ai principi fondamentali del vivere civile e della convivenza dei cittadini. State dicendo agli italiani che il loro ruolo è unicamente quello di produrre, consumare e crepare. Questo state dicendo loro ed è questo il messaggio che continuamente date a reti unificate al popolo e ai cittadini. Dite loro che saranno pochi a decidere cosa sia meglio per loro. Dite agli italiani che non è necessario che s'interessino né alla forma di Stato né alla forma di Governo, perché tanto non lo capirebbero e vi piace che nessuno se ne interessi. E perché? È giusto, per voi, che una ristretto cerchia, che si crede quella che una volta avreste chiamato intellighenzia, decida per tutti i cittadini e che questi s'interessino d'altro e si distraggano con i consumi. E poi la vostra idea e il vostro quadro si completano con altri due pezzi neri del mosaico: la scuola, riducendo lo spazio dell'istruzione pubblica per tutti, perché il sapere rende liberi, mentre è l'ignoranza che vi rende prigionieri; il reddito, privando e non dando ai cittadini il reddito di cittadinanza, perché darlo renderebbe le persone libere dai vostri ricatti, mentre è il non darlo che continua a tenerli prigionieri. E a voi i prigionieri servono, per conservare le vostre belle posizioni elitarie e per ragionare sulla forma di Governo in pochi, in qualche bel salotto o in qualche bella biblioteca ad accesso limitato. Ebbene, signori, questo è un approccio inaccettabile per noi del Movimento 5 Stelle. Un cittadino a cinque stelle è proprio il contrario di quello che volete voi: forse per questo vi diamo così fastidio. Un cittadino a cinque stelle è qualcuno che ha deciso di attivarsi, perché si è proprio scocciato di sentirsi dire: «Dai, tanto non ti riguarda questo tema, pensa ad altro». Ci dobbiamo allora rivolgere - e mi rivolgo in prima persona - a tutti i cittadini liberi di questo Paese per spronarli a farsi domande, a leggere e chiedersi cosa stia succedendo nelle istituzioni che determinano la nostra vita e quella delle generazioni che verranno. Fatevi la vostra opinione, liberamente. Noi, a differenza loro, faremo di tutto affinché possiate capire cosa sta succedendo. Noi, a differenza loro, crediamo che questa riforma vi riguardi profondamente. Noi, a differenza loro, abbiamo bisogno che vi interessiate tutti, tutti ci interessiamo al nostro Paese. Dopo questa premessa, che riguarda l'interazione tra il nostro agire e quello che viene trasmesso fuori, giusto qualche punto dobbiamo vedere. Dopo avere assistito al teatrino degli ultimi giorni, a quanto avviene qua dentro e fuori, alcuni spunti però dobbiamo vedere. Con questa riforma sostenete di voler superare il bicameralismo paritario, perché tale meccanismo rallenterebbe l' iter legislativo. Il senatore Caliendo ci ha detto che mediamente, in questa legislatura, in 109 giorni si approva una legge; nella scorsa legislatura ce ne volevano 200. Ebbene, nella scorsa legislatura sono state approvate 391 leggi. Forse il problema dell'Italia non è quanto tempo ci vuole per fare le leggi, ma che facciamo troppe leggi. Sarà questo il problema? Sono leggi fatte apposta, per rendere la macchina farraginosa ed incomprensibile, e il cittadino vi si perde. È questo il compito che ci dobbiamo dare? E poi, la sovranità appartiene al popolo (articolo 1). E allora? I senatori che verranno qua dentro da chi saranno scelti: dalle solite segreterie di partito? La sovranità a chi appartiene: al popolo o alle segreterie di partito? Poi in Senato ci vogliamo mettere i consiglieri regionali, oltretutto part time, e i sindaci, ai quali diamo comunque una bella immunità parlamentare. Ma credete che qui siamo tutti pazzi? Credete che noi non capiamo e che la gente fuori non capisca? Come pensate che non lo capisca? Le Regioni hanno un esercito di consiglieri indagati. Nel 2014 se ne contavano 521, mica una, e gli date l'immunità? Ma stiamo scherzando? E poi, con quale ratio diamo una nuova veste al Senato? Non esprime la fiducia al Governo né avrà funzioni, dato che lo avete praticamente annullato. Questo disegno di legge perciò, non abolendolo, rende il Senato un fantoccio sgonfio. Nel passaggio alla Camera, sono evaporate nell'ordine: le funzioni in esclusiva di intrattenere rapporti con l'Unione europea; quella di controllo sui curricula delle authority; le competenze sui temi di bioetica, famiglia, diritto, eccetera. Che cosa resta? Quasi nulla. Allora, come ho già detto al ministro Boschi quando ci siamo parlati la prima volta in 1ᵃ Commissione, abolite il Senato! Almeno ha un senso tutto questo, altrimenti un senso non ce l'ha, e non devo citare Vasco Rossi, accidenti. Se vogliamo abolire il Senato, a questo punto risparmiamo 550 milioni, perché tanto costa il Senato, se diciamo che lo facciamo per i soldi. Sarebbe stato meglio - e sarebbe opportuno - riequilibrare il numero dei senatori e dei deputati: bastava ridurli di un terzo alla Camera e al Senato; avremmo ottenuto un bell'effetto riducendo il numero totale dei componenti del Parlamento ad un numero inferiore a quello previsto dalla riforma. Cosa ci voleva? Niente. Da ultimo, come è stato detto più volte da tanti, questa riforma è legata ad un nuovo sistema elettorale che tanto ha voluto il PD, l'Italicum, che ci consegna l'Italia che non vogliamo, e che nessuno può volere. Lo stesso partito fa le leggi; elegge praticamente da solo il Presidente della Repubblica e determina la maggioranza degli organi di garanzia. Si smonta così quel delicato equilibrio di pesi e contrappesi che ha portato i Costituenti a scrivere la Costituzione. Il peso va così tutto concentrato alla Camera. Grazie ad un impressionante premio di maggioranza, un solo partito vince e prende tutto: alla faccia del rispetto delle minoranze garantite dalla Costituzione! Un sistema così non lo avrebbe supportato neanche l'istituto Luce, che era l'organo di informazione del Ventennio. PRESIDENTE. Dovrebbe concludere, senatore. CIOFFI (M5S). Visto ciò che fu la dittatura, il Ventennio in questo Paese, perché volete tornare indietro? Qual è il motivo? Noi siamo venuti qui non solo per difendere alcuni punti cardine del nostro sistema, ma per guardare oltre, per andare avanti. Se volete tornare indietro, troverete in noi la più ferrea opposizione, dentro e fuori da quest'Aula.
2015-09-23	M5S	FattoriElena	Che cos'è la seduta di oggi? È un simulacro, una vergogna ed un falso dibattito. La seduta è stata aperta per lasciarci parlare ma, così come avvenuto per tutte le riforme, non vi è stato alcun dibattito. È bene che i cittadini lo sappiano: non si dibatte sulla riforma costituzionale e non c'è alcuna discussione, come non vi è stata per la riforma del lavoro e per quella della scuola. Sono tutte riforme calate autoritariamente dall'alto, dando ai parlamentari un simulacro ed un falso spazio di dibattito che - basta guardarsi intorno - non esiste.
2015-09-23	M5S	FattoriElena	Vediamo allora cos'è la riforma in esame. Voi la state spacciando come una riforma del bicameralismo, mentre in realtà non lo è (o perlomeno, non è soltanto questo). Il combinato disposto di Italicum e riforma costituzionale non è altro che la trasformazione del nostro Stato in una Repubblica presidenziale o semipresidenziale, in cui infatti il signor Renzi si fa già chiamare Premier nonostante il premierato non dovrebbe esistere in una Repubblica parlamentare. Tutto questo viene fatto in nome della governabilità, in modo da mettere da parte una forza politica che rappresenta ormai il 25 per cento degli italiani - mi riferisco al Movimento 5 Stelle - e far smettere di litigare, almeno apparentemente, delle forze politiche che in realtà condividono uno stesso obiettivo, cioè ridurre gli spazi della democrazia. Ma ragioniamo bene. Se diamo tanto potere a una forza politica, a un solo uomo, chi è che governerà? Ricordiamo che questo stesso Stato ha elevato a rango di istituzionalità, o comunque di contraente di un patto, la mafia nella trattativa Stato-mafia. Ci chiediamo allora: chi governerà un domani, considerando che questi bei signori hanno considerato la mafia come un interlocutore istituzionale? Vi siete posti il problema? Perché quando il potere sarà concentrato in una sola mano non è detto che queste mani siano pulite. Come non lo sono state, negli anni, le mani di molti parlamentari. Questo è un punto su cui vorrei che almeno i cittadini meditassero. Ci dicono che dobbiamo risparmiare e che si abolisce il Senato per ridurre i costi della politica. Anche questo, rivolgendomi a chi ci ascolta, non è assolutamente vero; basterebbe ridurre della metà il numero dei parlamentari e di colpo avremmo dimezzato i costi. In realtà, i costi aumenteranno perché qui dentro volete metterci dei consiglieri regionali, nominati in un modo o nell'altro, con l'immunità parlamentare. Ricordiamo al Presidente e al gentile Governo che i consiglieri regionali ad oggi sono quelli che accumulano la maggiore quantità di condanne e hanno una propensione a delinquere abbastanza importante. Invece che risparmiare, portandoli qui dentro questi ruberanno anche la moquette : bisognerà sostituirla spesso e quindi non vi sarà nessun risparmio. Per descrivere la qualità dei consiglieri regionali, nel Lazio noi avevamo "er Batman" e "er cannibale dei Castelli". Io mi chiedo come questi personaggi, indagati e condannati in vario grado, potranno partecipare a quella fase ascendente della normativa europea che ormai costituisce il 70 per cento delle leggi. Quindi, voi date la fase ascendente e tutta la costruzione della normativa europea a quattro consiglieri regionali che a malapena sanno parlare italiano. Vi inviterei a meditare anche sulla qualità delle persone che entreranno qui dentro. Chi ha voluto questa riforma? Anche questo io mi sono chiesta. In realtà, questo è un progetto che attraversa i decenni. Hanno ragione a dire che sono settant'anni che ci stiamo provando. Ma chi sta provando a fare cosa? Questo dobbiamo chiederci. L'abolizione del bicameralismo perfetto? Neanche per sogno. Questo è semplicemente un progetto che parte dalla valigia della figlia di Licio Gelli, e si chiamava Piano di rinascita democratica della P2. Questo ha attraversato i decenni, andando a finire nei progetti di Berlusconi, che voi avete avversato con tanta foga. Ma dove sono gli intellettuali di sinistra, gli attori e i cantanti che dicevano che questa è la Costituzione più bella del mondo e non andava toccata? Che fine hanno fatto? Dove sono andati a finire? Questo progetto adesso è in mano a un partito che si chiama PD, che con il popolo e con la democrazia non ha assolutamente nulla a che fare. Si vogliono allora ridurre gli spazi democratici. Perché state tentando di togliere il potere al popolo? Per quale motivo volete ridurre gli spazi democratici? L'avete fatto con il jobs act, l'avete fatto con la riforma della scuola, in cui il potere è in mano al preside, con lo Sblocca Italia in cui le norme ambientali e anche la costruzione degli inceneritori alla fine vanno in capo al Presidente del Consiglio. Come spiega molto bene il procuratore Scarpinato, quando descrive questa nuova mafia che produce servizi, questa non è più la mafia che cercava il politico per farsi concedere l'appalto. Adesso la mafia si piazza qui dentro e gli appalti li crea. Il procuratore Scarpinato diceva che ormai la corruzione è un problema economico e non più di legalità, perché con il pareggio di bilancio, purtroppo, il debito statale non può più crescere e per mantenere gli stessi livelli di corruzione bisogna agire sui servizi e togliere ai cittadini i soldi per la corruzione. Questo forse è il motivo per cui quest'Aula non ha mai approvato una legge anticorruzione come si deve: perché bisogna mantenere il livello di remunerazione dei corrotti; e se questo livello deve rimanere alto, purtroppo le elezioni e il parere popolare sono una triste necessità. Quindi in qualche modo si toglie potere al popolo. È vero che il popolo non si sta accorgendo di quello che state facendo, ma non si è nemmeno accorto degli effetti del pareggio di bilancio che avete introdotto in Costituzione. Voi, del resto, mistificate molto bene la realtà, quindi il popolo non si sta accorgendo di quello che gli state togliendo: non gli state togliendo una Camera, ma la libertà, la vita, tutto quello che avevano conquistano, nei decenni, i nostri Padri costituenti. Non ho molto altro da aggiungere. Ho parlato solo perché volevo, prima di lasciare - speriamo molto presto - queste Aule asfittiche, lasciare ai figli e a chi mi ha mandata qui, il mio pensiero libero. Vedete, noi siamo dei pezzenti, rappresentiamo un popolo povero di beni materiali, perché glieli avete tolti tutti, ma siamo ricchi nell'anima e portiamo avanti un sogno che ci ha regalato un comico, ma i ridicoli non siamo noi, siete voi, e in una gara di miseria e nobiltà vi assicuro che la miseria sta tutta dalla vostra parte e la nobiltà sta solo dalla parte del popolo.
2015-09-23	M5S	MontevecchiMichela	Quando vedo la scuola depredata, quando vedo la sanità depredata, quando vedo che non c'è interesse per il diritto al cibo, per il diritto alla salute, per il diritto all'acqua pubblica, quando vedo che è calpestato il diritto alla conoscenza, quando vedo che non si combatte la corruzione, l'evasione fiscale e non si combatte per portare finalmente in questo Paese la cultura della legalità, del rispetto verso il prossimo e del pensiero critico, credo che, come in questo momento, stiamo tradendo il mandato che ci hanno dato i nostri cittadini.
2015-09-23	M5S	ScibonaMarco	Il momento è cruciale e i cittadini italiani devono sapere che, in un periodo storico così drammatico, in cui siamo sommersi dal problema della corruzione, dalla distruzione del welfare ed ora anche dallo smantellamento di lavoro e scuola, le priorità di questa maggioranza, dal Partito Democratico al Nuovo Centrodestra, passando poi da tutti nuovi Gruppi (ma con le stesse facce), sono esclusivamente tornaconti personali o al massimo di partito. Alla Camera si è partiti con la legge Boccadutri per il finanziamento ai partiti (a larghe intese, visto che a favore vi erano anche la Lega Nord e tutta la costellazione parlamentare di destra); qui al Senato, con le riforme costituzionali, che non servono al cittadino ma solo al segretario di partito, accidentalmente anche Capo di Governo, per compiere un piano di rinascita e la Renzi-dittatura. Portate in Aula questo provvedimento perché in Commissione non avevate i numeri. Vi concentrate su come far digerire agli italiani lo smantellamento dell'ultimo baluardo democratico di questo Paese: la Costituzione. Renzi si è profuso in minacce a questa istituzione ed alla sua Presidenza, ma mentre una velata parola di un senatore del Movimento 5 Stelle viene subito stigmatizzata come insulto alla Presidenza (e diffusa in mondovisione), il fatto di volerci ridurre ad un museo, per di più part time - e magari mandare il presidente Grasso a far la statua di cera - non ha sortito né indignazioni né prese di posizione della stessa Presidenza o dell'attento mondo dell'informazione e politico.
2015-09-23	M5S	SerraManuela	Mi chiedo come possiate continuare ad agire con questa totale e insopportabile indifferenza nei confronti dei cittadini. Nessun impegno per il sostegno alle famiglie che non riescono più ad arrivare a metà mese; piccole e medie imprese che chiudono, esodati e pensionati beffati dalla famosa legge Fornero, per non parlare di scuola e sanità, in un tutto che rimbalza da una promessa ad un'altra, come gli svolazzi di un aquilone perso da un bimbo. Niente colpisce o fa riflettere questa maggioranza. L'unica necessità è stravolgere la Costituzione. Far finta di eliminare il bicameralismo perfetto, far finta di risparmiare sul Senato e far finta di modifica la Carta per il bene dello Stato. Solo far finta.
2015-09-23	M5S	TavernaPaola	Avete ancora il coraggio, tra un rilancio e l'altro, di pensare a quanto è costato, al nostro popolo, conquistare la democrazia? Quando da uno Stato liberale piombammo in uno Stato totalitario, non è che qualcuno ci avesse avvisato. Bastarono tre semplici azioni per cambiare il raccordo tra società civile ed apparato di potere: l'imposizione del partito unico, la soppressione di ogni forma di opposizione e l'asservimento dei mezzi di comunicazione di massa al culto del leader. Non so se vi ricorda qualcuno, a me sì. Pensavamo di avere solo un re, ci ritrovammo in un attimo anche un duce e durò per ben vent'anni. Troppi morirono e patirono ingiustamente. Da questa sofferenza, dalla reazione a questa terribile esperienza trova origine ogni articolo della nostra Costituzione. Ogni sua parola è stata scritta accarezzando noi italiani, esortandoci a sentirci attivi e partecipi, a concorrere con il nostro contributo al progresso materiale e spirituale della società. Ogni parola trasuda uguaglianza, libertà, opportunità. Ma il tempo passa e un popolo dimentica in fretta, specie il nostro, giusto? In questo confidate, mentre avete ancora la faccia tosta di presentare questa riforma liberticida ed autoritaria, spacciandola per imprescindibile: la riforma del Senato. Ma quale Senato? È un insulto anche solo chiamare con questo nome un'Assemblea composta da un'accozzaglia di nominati: presidenti, consiglieri regionali e sindaci, che nel migliore dei casi saranno senatori della domenica oppure rinunceranno ad esercitare seriamente il proprio mandato. Nel peggiore, anzi in quello più probabile (visti i precedenti), saranno selezionati al momento opportuno per sfuggire ad imputazioni e processi grazie allo scudo dell'immunità, anzi dell'impunità, per la quale saranno ben riconoscenti nei confronti dei propri partiti e dell'Esecutivo. Altro che eletti direttamente dal popolo! È difficile immaginare un regime politico così antitetico rispetto a quello disegnato dai nostri Padri costituenti. La funzione legislativa, di fatto monopolizzata dalla Camera dei deputati, a sua volta schiava delle scelte elettorali (e non) delle segreterie di partito, è schiacciata dalla dittatura della minoranza più forte. In un ramo gli asserviti nazionali, nell'altro i nominati locali; su tutti la mano infallibile ed incontrastabile dell'Esecutivo, a sua volta dominato da un Premier più forte che mai, vertice della piramide. Un Premier che non dovrà avere timore di violare la legge sul conflitto di interessi. No, perché quella legge non l'avete mai approvata, non avete mai voluto fermare il cancro della democrazia ed impedire quel monopolio dell'informazione che nega l'eguale diritto di tutti i cittadini all'accesso alle cariche elettive (è l'articolo 51 della Costituzione, visto che fate tanto gli esperti). Questo sarebbe l'equilibrio dei poteri? Questo sarebbe il vostro progetto di smantellamento dello Stato di diritto, già inquinato dalle dilaganti menzogne di un bugiardo seriale, che mente sul lavoro, sulla scuola, sull'occupazione, sulla crisi, sui giovani, sulla corruzione e sulle grandi opere socialmente inutili? Sì, perché da quando Renzi si è autoproclamato, anzi autoincoronato Premier di quest'Aula abbiamo visto approvare le leggi più subdole e dannose per gli italiani della storia della Repubblica. In quest'anno ha valorizzato la parte peggiore del Paese, si è circondato di una corte di supponenti incompetenti, ha infettato la mente dei cittadini con la convinzione che lo slogan vale più dell'argomentazione (queste sono parole dell'ex magistrato Bruno Tinti). Dopo una prima Repubblica sommersa da una pioggia di monetine e una seconda soffocata dal "bunga bunga", si profila all'orizzonte una terza Repubblica sempre più travolta dall'ipocrisia, dalle bugie, dai malcelati ricatti e dal pressoché totale perseguimento di interessi personalistici, schiava di un Governo a sua volta risucchiato da un crescente delirio di infallibilità ed onnipotenza. Al premier Renzi vorrei chiedere: a che le serve ormai un Parlamento? A che pro mantenere l'apparenza di rispettarlo, mentre lo degrada a luogo in cui la maggioranza, in quanto tale, ha sempre ragione e l'opposizione è un orpello ingombrante e fastidioso? Sarebbe più coraggioso e coerente, da parte sua, chiederci direttamente di sopprimerlo. E guardi che molti, della sua coalizione e non, gliela voterebbero pure questa soppressione, mi creda, basta che lei gli garantisca lo stipendio a vita, perché per loro non è importante la democrazia, ma è importante avere uno stipendio. Sì, per voi è l'unica cosa che conta. Glielo dico io adesso a cosa serve: la Costituzione serve a ricordarci che il cuore della democrazia non è l'affermazione del potere della maggioranza, ma la difesa del diritto delle minoranze, diritto di controllare, di denunciare, di opporsi, di sostenere le proprie ragioni, di diventare a loro volta, grazie al proprio lavoro e alle propria credibilità, maggioranza. Ed è questo che vi fa paura, che noi si possa diventare maggioranza.
2015-09-23	M5S	TavernaPaola	Su questo si basano le vere democrazie, che infatti tutelano e difendono con molteplici cautele e strumenti giuridici tale diritto delle opposizioni, organo della sovranità popolare altrettanto vitale quanto il Governo e la sua maggioranza. Ma in Italia non siamo più da tempo ormai una vera democrazia, perché questo Paese lo governate con una minoranza illegittima (non solo per noi, ma anche secondo una sentenza della Corte costituzionale), una minoranza stretta intorno all'obiettivo di scardinare le difese della Costituzione e di garantirsi un Governo perpetuo. Cancellando il sistema dell'alternanza, che è l'essenza della democrazia (lo diceva Aristotele), la coalizione uscita dal voto del 2013 vuole rimanere immutata, vuole mettersi per sempre al riparo da ogni forma di responsabilità politica e morale per il fallimento di tutte le promesse fatte, per l'aggravarsi delle disuguaglianze sociali a scapito di milioni di cittadini, tra cui lavoratori, precari della scuola, disoccupati, pensionati e giovani.
2015-09-23	PD	MaturaniGiuseppina	Dobbiamo cercare di dare tutti una mano e tutti comprendiamo quanto questa riforma, insieme alle altre che abbiamo approvato - penso alla scuola, alla riforma della pubblica amministrazione, al jobs act - sia un passaggio importante per il nostro Paese. L'impegno forte di questo Governo e di questo Parlamento ci ha permesso di riconquistare, non solo in Europa, autorevolezza e credibilità. Un passaggio importante, quindi, per il nostro Paese; un passaggio che vogliamo fare nei tempi giusti, anche per dedicarci ai molti altri problemi che in tanti in quest'Aula, in questi giorni e in questo dibattito, hanno rimemorato. Non sto affermando che dobbiamo fare in fretta una riforma così fondamentale; sto auspicando che tutte le possibili soluzioni necessarie a contemperare il più largo sostegno a questa riforma e al suo impianto strutturale vengano percorse, e che il giusto, necessario confronto parlamentare, teso a far emergere l'opportunità di alcune modifiche che operino a favore di una più efficace e coerente riforma, sia elemento che contribuisca a mantenere l'armonia dei tempi, giustamente ampi, previsti dai passaggi parlamentari. Questa è una fase della discussione parlamentare molto importante, nella quale l'Assemblea sta lavorando per migliorare il testo, senza stravolgerne l'impianto, ed è per questo che mi sento di rivolgere un appello a tutti noi perché questo passaggio sia vissuto come un momento utile ad arricchire e a perfezionare quegli elementi di rafforzamento delle prerogative e delle competenze del Senato relativi a importanti funzioni di controllo e di garanzia. Colleghe e colleghi, si sono dette e scritte molte cose sulle riforme che abbiamo affrontato in questo scorcio di legislatura, ma a mio parere il punto di merito è soprattutto uno. Non penso tanto al superamento del bicameralismo perfetto, che in tutti questi anni ha finito con il trasformarsi da fattore di equilibrio a fattore frenante dei processi di decisione: no, il punto più alto di questa riforma è la politica, che dopo troppi anni di impoverimento ed incapacità di rinnovarsi e uscire da rituali ormai logori, trova il coraggio di ritrovare se stessa e di scommettere sul cambiamento, agito e non subito, e sulla capacità di disegnare una cornice costituzionale che ha il respiro per reggere negli anni a venire. Colleghe e colleghi, per il nostro Paese niente è stato peggio della palude in cui ha trascorso gli ultimi trent'anni. Ora è il momento di saper raccogliere queste sfide e di saperci trasformare per trasformare il nostro Paese in un Paese finalmente capace di reinventarsi per affrontare un tempo diverso. Non credo e non vedo nessuna torsione autoritaria in tutto questo, quanto - semmai - il sussulto di dignità di un Parlamento che poco più di due anni fa si è trovato a chiedere al presidente emerito della Repubblica Giorgio Napolitano - unico caso nella storia repubblicana - il sacrificio di rimanere per incapacità di saper scegliere. Il presidente Napolitano è rimasto, inchiodando tutti noi ad una serie di responsabilità. Ebbene, oggi, a partire da quest'Aula, il Parlamento risponde. Cominciamo da qui, colleghe e colleghi, a riutilizzare il linguaggio della politica, quella vera ed autentica che si propone con responsabilità come motore capace di guidare il cambiamento.
2015-09-30	M5S	EndrizziGiovanni	Signor Presidente, perché c'è tutto questo dibattito sul carattere "secco", soppressivo di questi emendamenti? Perché oggi non abbiamo più scelta, ma dobbiamo porci unicamente la domanda se non valga la pena chiudere baracca e burattini e sciogliere nell'acido l'articolo 1, oppure se si debba andare avanti in una farsa, che lei ha concesso, signor Presidente. Infatti non è la prima volta, ma è la terza che si arriva in Assemblea senza relatore. La prima volta è accaduto per la legge elettorale, poi per la cosiddetta buona scuola e ora addirittura sulle riforme costituzionali. Arrivare in Assemblea senza relatore consente questi giochetti e questi colpi di mano. Perché l'emendamento Cociancich ha una sola firma? Perché forse questo segreto non andava condiviso e questo trucchetto doveva restare nel segreto tra lui e chi lo ha ispirato. Non è una bella cosa fare il prestanome a queste porcherie, ma ognuno vive di quel che può.
2015-10-01	M5S	EndrizziGiovanni	Russo non fare gesti da pagliaccio! Fa il cangurino! ENDRIZZI (M5S). Dunque, signor Presidente, avremmo votato consapevoli che poi, almeno, avremmo potuto proporre ed esporre le migliorie ad un testo che - torno a ripetere quanto tanti hanno già affermato - farà parte dei testi di scuola. L'emendamento Cociancich, invece, è un testo che, nel settore del commercio, sarebbe definito abuso di posizione dominante. È un emendamento che, sostanzialmente, si fa forte del fatto che non abbiamo un relatore in Aula, che la maggioranza sa benissimo di votare a comando sui diktat del Governo e, quindi, che non interverrà provvida una mano dal cielo a consentire, se non altro, le proposte. Le anticipo che noi interverremo ancora in tal senso perché non è finita qui. Ma su questo emendamento che possiamo dire? Possiamo noi scorporare i contenuti che coincidono sostanzialmente con l'emendamento Finocchiaro dalla forma che diventa preclusiva di tutte le proposte contenute nel fascicolo, anche di quelle ammissibili, che dunque avevano un senso sia nella forma che nel contenuto? Non possiamo prestarci a questo gioco. Dimostreremo in altro modo la nostra coerenza sul piano della proposta e offriremo anche a lei, Presidente, una possibilità regolamentare per uscirne. Su questo emendamento, però, si è ormai consumato uno strappo pesantissimo e, quindi, dobbiamo rigettarlo. Nell'impossibilità di avere verità su ciò che andiamo a votare, dobbiamo astenerci dalla partecipazione al voto. Mi dispiace vedere vicino a lei, Presidente, persone che ridono mentre sto parlando e lei stesso non si rende conto di quanto sto dicendo. Potrei continuare ma che ve lo dico a fare. Andiamo al voto e poi vediamo.
2015-10-01	M5S	MontevecchiMichela	(ore 20,56) ( Segue MONTEVECCHI). Il preside, intervistato sull'accaduto, si è inizialmente discolpato dicendo che questo ragazzo aveva pubblicato su Instagram una fotografia a torso nudo... GIOVANARDI (AP (NCD-UDC)). No! MONTEVECCHI (M5S). ...in compagnia di un altro ragazzo. Occorre considerare che la fotografia non era di un nudo, ma solo di un torso nudo (cioè da metà vita in su), ma non voglio entrare nel merito della valutazione, quanto piuttosto nel merito delle motivazioni del preside. La prima motivazione che il preside ha dato è stata quella secondo cui i comportamenti del ragazzo influenzano negativamente gli altri ragazzini e che gli altri bambini vanno protetti. Dopo di che lo stesso preside ha detto in un comunicato: «Vi assicuriamo che non facciamo discriminazioni sessuali, né razziali. La nostra attenzione- si legge nella nota - è alla formazione professionale dei giovani, seguendo il dettame della pastorale sociale della Chiesa cattolica». Le valutazioni possibili da farsi su questo caso sono, a nostro avviso, le seguenti. Prima di tutto ci chiediamo quale sia la scelta pedagogica che questo preside ha adottato per ghettizzare il ragazzino. In secondo luogo, ci chiediamo se questo preside sia a conoscenza del grave problema che affligge la scuola italiana, che è quello dell'abbandono scolastico, in quanto il ragazzino ha detto piangendo alla madre che a scuola non tornerà più. Inoltre, visto che l'istituto cattolico in questione è paritario e, come tale, riceve i finanziamenti dallo Stato, credo che il Ministero dell'istruzione, dell'università e della ricerca dovrebbe porsi la questione di quali siano i criteri in base ai quali gli istituti paritari percepiscono i finanziamenti dello Stato.
2015-10-02	M5S	CrimiVitoClaudio	Signor Presidente, ridono del mio intervento, mi permetta di rispondere. Lo fanno anche loro quando noi commentiamo e lo faccio anche io. Detto questo, un sindaco decade dall'incarico, il Senato prende atto della sua decadenza. Io mi aspetto che questo sindaco faccia ricorso immediatamente dopo, cercando di arrivare alla Corte costituzionale, per una corretta interpretazione della Costituzione nella interpretazione combinata dei vari articoli. Questo succederà. E visto che insistono, noi vogliamo leggerlo questo articolo, perché è giusto leggerlo: «La durata del mandato coincide con quella degli organi delle istituzioni territoriali dai quali sono stati eletti». Quindi, senatore Tonini, lei mi sta dicendo che i sindaci sono stati eletti dalle istituzioni territoriali, cioè dai consigli comunali? No, sono eletti dai cittadini. TONINI (PD). Dal Consiglio regionale! Dal Consiglio regionale! Dal Consiglio regionale! CRIMI (M5S). Ma qui non c'è scritto «dalle istituzioni territoriali e dai cittadini»! Quali sono le istituzioni territoriali che eleggono questi senatori? I Consigli regionali. È chiaro, molto chiaro. Ma non è un problema, perché rideremo quando, fra qualche anno, vi saranno i ricorsi alla Corte costituzionale per questa norma scritta male, come tutte le altre cose che avete scritto. Oggi, in Commissione affari costituzionali abbiamo discusso un provvedimento in cui correggiamo delle cose che avete scritto male. Anche la legge sul finanziamento ai partiti l'avete scritta male, tanto che dovete fare una legge per cambiarla. Voi non sapete scrivere le leggi, e siamo noi gli incompetenti. Andatevene a casa! Pensate alla buona scuola! Ve lo dobbiamo ricordare quello che è successo all'inizio di settembre? E voi volete riformare la Carta costituzionale? Ma andatevene a casa, farete un favore a questo Paese.
2015-10-08	M5S	LezziBarbara	Signor Presidente, noi siamo - non so come definirci - probabilmente vittime, insieme a tutti gli italiani, di questo ottimismo dilagante. Il nostro Premier partecipa soltanto ai programmi televisivi o va dove ci sono platee festanti con le bandierine che lo acclamano, perché va tutto bene. Va tutto bene. In economia finalmente ci sono i numeri che contano, e sono quelli che ci dicono che stiamo meglio. Avanti tutta, la svolta è arrivata! Vorrei, però, che qualche tweet fosse dedicato - che so - ai nove miliardi di cartelle Equitalia non pagate che abbiamo raggiunto. Attenzione però: non le cartelle degli evasori, ma di persone che hanno chiesto la rateizzazione del loro pagamento e che poi non sono riuscite a pagare. Questo vuol dire - secondo me - arrivare alla disperazione: ci si reca da Equitalia, si fa la fila, si chiede la rateizzazione ma, dopo due o tre volte, non si riesce più a pagare le rate. Allora un bel tweet del premier Renzi forse anche su questo sarebbe opportuno, perché si parlerebbe di vita reale. Tuttavia, tutto quello che viene annunciato e proclamato si schianta con un paio di paginette del DEF. È vero che sono tanti i numeri da leggere, tante le tabelle e cose varie, ma ci sono anche numeri che saltano di più all'occhio. Vediamo - per esempio - che le entrate finali, le tasse, passeranno da 777 miliardi a 884: 107 miliardi in più dal 2014 al 2019. Non sono mica noccioline! Il ministro Padoan sostiene poi, sempre e comunque, che noi rispetteremo gli impegni che l'Europa ci assegna. E vediamo allora che il rapporto fra debito e PIL finalmente andrà a flettere, a diminuire. Questa è una promessa che ci ritroviamo ad ogni DEF e ad ogni Nota di aggiornamento al DEF, ma si comincia sempre dagli anni successivi, mentre negli anni in corso c'è sempre un po' di aumento. Questo debito alla fine passerà da 2.134 miliardi a 2.214 miliardi. È interessante, però, notare che la diminuzione del rapporto tra dedito pubblico e PIL sarà assoggettata prima di tutto non alle amministrazioni centrali, perché il loro debito comunque aumenterà, ma sarà quello delle amministrazioni locali a diminuire. Ne risentiranno gli enti locali, e dunque Regioni e Comuni, e quindi direttamente i cittadini, perché tutto quello che fa funzionare la politica e le amministrazioni centrali non verrà assolutamente toccato. Il miglioramento che dovremmo vedere del rapporto tra debito e PIL avverrà a causa o grazie all'aumento del PIL. Finalmente il denominatore andrà ad aumentare, ma perché? Quest'anno abbiamo avuto un incremento dello 0,9 per cento, dovuto interamente a cause esogene, mentre vediamo un Paese come la Spagna addirittura arrivare al 3,5 per cento di crescita. Chi ha perso molto guadagna tanto dai fattori che danno il vento in poppa, mentre l'Italia arranca sempre rispetto agli altri, insegue con l'affanno. Vediamo che la Francia è all'1,2 per cento, la Germania all'1,5 per cento e noi con lo 0,9 per cento proclamiamo la grande svolta. Questo è avvilente, perché non riconoscere il fatto di non aver colto i fattori enormi che abbiamo avuto significa non riconoscere gli enormi errori che ancora una volta si sono commessi e, quindi, non voler dare veramente la svolta giusta. Vi è poi il futuro. A mio avviso, il futuro sta tutto in una tabellina in cui ci si dica che, dal momento che uscivamo dalla procedura d'infrazione, nel 2013 avremmo dovuto raggiungere un aggiustamento strutturale dello 0,8 per cento, ma lo facciamo solo per lo 0,5 per cento. Quindi, l'anno successivo ci portiamo dietro lo 0,8 per cento del 2014 a cui si aggiunge lo 0,3 dell'anno prima, e dunque, si arriva all'1,1 per cento; poi arriva il 2015 e ci portiamo dietro lo 0,8 e lo 0,3 per cento e arriviamo all'1,6 per cento, cui si aggiunge l'1,1 per cento. Pertanto, noi trasferiamo comunque al nostro futuro quello che questo Governo e la maggioranza che lo appoggia (SEL compresa, a quanto pare) non riescono a risolvere. In questa sede ho sentito il senatore Azzollini parlare di tagli di 10 miliardi, ma mi chiedo a quali tagli si riferisce, perché si tratta appena di 4-5 miliardi di tasse. Di fronte le bandierine di Coldiretti che sventolavano all'Expo sarebbe stato interessante che Renzi avesse detto non solo che taglierà un miliardo di tasse alla categoria agricola, ma che dallo stesso comparto andrà probabilmente a prendere quel miliardo. Come? Con le tax expenditure, quelle agevolazioni fiscali per i piccolissimi produttori, oppure quelle sul gasolio, che già sono state tagliate in corso d'anno; da lì andranno a prendere un miliardo. Allo stesso modo, i tagli che si fanno alla sanità sono presi direttamente da quei cittadini a cui probabilmente sono arrivati gli 80 euro che si sono mangiati in IMU agricola o in una TASI più cara ancora. In realtà, i tagli non si vogliono fare. Quanto alle partecipate, Letta aveva rinnovato una legge di Prodi ed entro la fine di quest'anno avrebbe potuto esserci veramente una bella sforbiciata. E, invece, con il disegno di legge Madia ancora una volta le abbiamo rinnovate. Poi sentiamo il Premier dire che si farà un disegno di legge collegato, come se fosse garanzia di efficienza. Si afferma che, con il disegno di legge collegato alla legge di stabilità, si taglieranno le partecipate, ma non è vero: abbiamo un collegato agricoltura che dorme e sonnecchia da oltre un anno. Non è vero che le taglieranno, perché il bacino della politica sta tutto lì. E allora questi consigli di amministrazione dove li mandiamo, se li mandiamo a casa? La realtà è che non si possono ancora mandare a casa. Il populismo becero che ha sempre fatto il nostro premier Renzi si è tradotto in tagli alla sanità, in tagli al Corpo della Guardia forestale, nell'umiliazione della scuola pubblica a favore di quella privata. Questo in realtà è stato il Governo Renzi. Poiché si è trattato molto del tema del Mezzogiorno e si parla ancora del tema della decontribuzione, va detto prima di tutto che pare che fino a quest'anno quello che avrà in giovamento l'azienda che assume sarà fino a 24.000 euro per dipendente nei prossimi tre anni; chi assumerà l'anno prossimo ne avrà 8.000, chi invece assumerà nel 2016 ne avrà 4.000, e poi basta. C'era invece una norma strutturale, la n. 407, che esisteva dal 1990, che per le imprese artigiane prevedeva una decontribuzione al 100 per cento degli oneri INPS e INAIL e lo stesso accadeva al Sud. Voi non avete voluto dirlo, ma è stato un taglio feroce che ha agevolato solo le grandi aziende del Nord. Allo stesso modo, per l'abbattimento dell'IRES, ponete almeno un tetto dimensionale, perché ancora una volta potremo fare un buffetto al grande Marchionne e dire: «Siamo tutti Marchionne, italiani, perché tanto a lui vanno i soldi». Ai piccoli imprenditori e ai microimprenditori, ai medi imprenditori, agli operai e agli impiegati dite invece solo di pagare e di sentire anche la frustrazione di un Premier e di un Governo che dicono che tutto va bene, quando in realtà purtroppo gli italiani hanno ancora le bollette sul comodino da pagare e le difficoltà di mandare avanti una famiglia, con tra l'altro la difficoltà di pagarsi le prestazioni o la dentiera, perché anche quella è diventata un lusso. Addirittura abbiamo un Ministro della sanità che osa dire che è una prospettiva normale questa di tagliare questo genere di prestazione, così si accorciano le file, perché gli italiani non aspettano altro che fare la fila per andare a togliersi tutti i denti e mettersi la dentiera. È questo che ci dice il Ministro della sanità, così come dice che con questo suo nuovo decreto andrà a punire i medici, quindi fino adesso evidentemente non è stato fatto: se un medico commette un crimine non viene punito. Si pensa sempre di prendere in giro gli italiani e per questo diremo il nostro no a questa Nota di aggiornamento al DEF ed alla relazione che autorizza lo scostamento, in quanto è uno scostamento che noi non approviamo, a meno che non venga fatto per il reddito di cittadinanza, per abbassare le tasse a piccole e medie imprese ed aiutare finalmente e davvero ad avviare una politica di investimento al Sud, al Centro e al Nord che faccia ripartire il nostro Paese.
2015-10-09	M5S	BlundoRosettaEnza	Signor Presidente, desidero intervenire in dichiarazione di voto sull'emendamento in esame, anche se in precedenza avevo chiesto la parola per domandare le ragioni della inammissibilità dell'emendamento 39.43c, che mi sembra una decisione un po' strana, visto che con tale emendamento si chiedeva di eliminare i vitalizi. Mi sarebbe piaciuto avere un chiarimento, ma siamo passati di corsa a votare l'emendamento 39.800. Se potrete fare chiarezza a proposito di questa inammissibilità, vi ringrazieremo. Ora vorrei intervenire in dichiarazione di voto sull'emendamento che stiamo per votare, ovvero l'emendamento 39.61c. Avete già dichiarato inammissibili molti emendamenti, avete eliminato le funzioni legislative del Senato in materie importanti, come la sanità e l'istruzione, dopo che avete fatto un bel pasticcio sulla riforma della scuola: ricordo infatti che le scuole hanno già grande difficoltà nel portare avanti la riforma della scuola. Ebbene, nonostante ciò, stiamo continuando imperterriti nell'approvazione di questa riforma costituzionale, senza accogliere alcuno dei correttivi proposti dalla minoranza, nonostante lo stesso presidente Grasso abbia dichiarato validi alcuni temi, come ha fatto poco fa. Purtroppo, però, non avete accolto i correttivi. Vi invito dunque a riflettere su questo emendamento. Nella normativa al nostro esame è previsto infatti che, entro dieci giorni dall'entrata in vigore della riforma costituzionale, si possa ricorrere alla Corte costituzionale per verificare la compatibilità alla Costituzione dell'Italicum. Si tratta di una legge da verificare...
2015-10-09	M5S	FattoriElena	Allora vediamo qual è il compromesso, perché in realtà qui non si ha una perdita del bicameralismo perfetto. Non si abolisce il bicameralismo perfetto: qui abolite la democrazia, come avete abolito la scuola pubblica con la buona scuola, come avete abolito il lavoro con il jobs act, come avete abolito il diritto alla sanità che state abolendo riformando la Sanità che chiamate buona sanità.
2015-10-13	PD	MineoCorradino	Signor Presidente, voterò contro perché il Governo non ha consentito alle opposizioni di toccare palla: ha usato una pattuglia di transfughi del centrodestra come arma di pressione per strappare un accordo alla minoranza PD, poi ha sigillata l'intesa chiudendo a ogni modifica. La Costituzione non può essere affare di un solo partito e i taxi che trasportato parlamentari da un lato all'altro dell'emiciclo hanno un nome: si chiamano trasformismo. Voterò contro perché l'intesa raggiunta nel Partito Democratico rende la riforma più contraddittoria. In un comma dell'articolo 2 si stabilisce che i senatori saranno eletti dai Consigli regionali e in un altro che lo saranno in conformità alle scelte degli elettori. Il principio dell'elezione diretta, caro Chiti, era fondante nella proposta del Senato delle garanzie: alla Camera fiducia e legge di bilancio, mentre al Senato diritti e leggi costituzionali. Se Senato delle autonomie deve essere, meglio allora riformare le Regioni e riunirle in un Bundesrat dove ciascuno parli con la voce del suo Governo, o sciogliere del tutto il Senato rafforzando la Conferenza Stato-Regioni. Avremo invece così un mezzo Senato, un ircocervo che serve per nascondere la riforma vera, quella non scritta in Costituzione. Con un premio di maggioranza concesso al partito anziché alla coalizione intascheremo l'elezione diretta del Presidente del Consiglio, senza correggere una virgola della nostra forma di Governo parlamentare, la quale rimarrà dunque viva ma esangue come una fanciulla addentata dal vampiro: non sono io a dire questo, ma l'ha scritto il professor Ainis sul quotidiano «Corriere della sera». Da diciotto mesi parliamo di riforma, ma non discutiamo mai della riforma (perché se ne parla da settant'anni, come spiega Renzi). Non penso che questa politica sia dozzinale. Già nel cosiddetto discorso della bella addormentata pronunciato dopo le primarie, Renzi aveva sostenuto che all'Italia non manca niente, occorrendo solo liberarla dai rami incantati. Come? Con la sua politica e facendo quel che si è detto ma non si è fatto. Scuola uguale autonomia, RAI uguale baraccone, lavoro uguale abolizione dell'articolo 18 dello Statuto dei lavoratori; il principe si rivela un restauratore e spera che la bella addormentata schiuda gli occhi al suo bacio. Non sono d'accordo: rischiamo una guerra mondiale, gli immigrati arrivano numerosi e la crisi rimette in gioco sconfitti presunti come sembravano essere Corbyn o Sanders. La bella addormentata ha bisogno non di restaurare, ma di innovare. Servono riforme e non una narrazione brillante sulle riforme. Basta storytelling e retroscenisti: è l'ora di chiedere il parere degli italiani.
2015-10-14	M5S	BotticiLaura	Signor Presidente, io chiedo di votare favorevolmente a questo emendamento anche perché si riportano le competenze alla Corte dei conti, anche luce della sentenza della sezione giurisdizionale del Lazio sul caso Lusi. Ve lo chiedo guardandovi in faccia: siete veramente convinti che questo vi porterà dei vantaggi? Appropriarvi dei soldi dei cittadini senza nessun controllo? Io lo chiedo, ma contenti voi! Non avete fatto controllare le spese e le entrate del 2013 e del 2014! Ai cittadini chiedete qualsiasi scontrino, tra un po' anche quello della carta igienica che comprano per la scuola. Io non so! Ma guardate veramente quello che accade fuori. Ci sono state ruberie immense nei partiti, nei gruppi regionali, parlamentari. E voi insistete. Boh!
2015-10-14	M5S	FattoriElena	Diciamo quindi che il nostro contributo è stato importante sia internamente che esternamente, avevamo ragione sia internamente, per quanto riguarda la malagestione dell'immigrazione da parte delle cooperative di tutti i colori, avevamo ragione a livello europeo per chiedere quei pochi punti che oggi andate a chiedere anche voi: il superamento del regolamento di Dublino, la costituzione di un sistema di asilo europeo con un mutuo riconoscimento delle procedure d'asilo, i corridoi umanitari, gli hotspot. Sono tutte cose che chiediamo da tempo. Non ci offendiamo se fate vostre le nostre proposte, anzi ci sentiamo corroborati dal fatto che quando governeremo noi avremo delle belle idee e saremo lungimiranti. Passiamo però alla sostanza, perché a me piace stare sul pezzo e dirvi cosa vi chiediamo oggi e cosa vi chiediamo di votare favorevolmente. È vero che l'Europa comincia a pensare che l'immigrazione non sia un problema solo italiano, ma questo - mi dispiace, signor Presidente del Consiglio - non è dovuto alla forza dell'Italia, è semplicemente dovuto al fatto che è iniziato l'inverno e le migrazioni non avvengono più via mare, come pure al fatto che si è intensificata la guerra civile siriana e quindi i profughi dalla Siria preferiscono seguire la rotta dei Balcani, andando così a toccare quei Paesi dell'Est che sono tanto cari alla frau Merkel e che hanno un peso maggiore di noi nello scacchiere europeo proprio per la Costituzione europea germanocentrica. Diamoci, quindi, una regolata. Chiediamo di essere molto più incisivi a livello europeo per portare le istanze di tutta l'area del Mediterraneo; perché solo quando si muovono i Paesi dell'Est, mettendo in difficoltà la Merkel e tutti gli equilibri dei Paesi di quell'area, l'Europa si fa sentire. Cerchiamo una nuova rinascita e una nuova collaborazione tra i Paesi del Mediterraneo. Tra l'altro, il tema è stato oggetto di un affare assegnato in 14ᵃ Commissione e di una risoluzione votata all'unanimità. Questo è il nostro primo punto: il superamento vero del regolamento di Dublino. Infatti, nonostante quanto avete detto, il regolamento di Dublino è ancora vigente, non l'ha superato nessuno; e non lo si supera con le quote, perché anche in questo caso la procedura di analisi delle domande di asilo spetta sempre al Paese di prima accoglienza. Noi, invece, vogliamo un sistema europeo di esame delle domande di asilo. Per quanto riguarda la decisione del Consiglio giustizia e affari interni, che lo scorso 22 settembre ha adottato ad ampia maggioranza la decisione d'istituire misure temporanee nel settore della protezione internazionale, con le famose quote, rilevo che è una misura naturalmente accettabile, ma del tutto insufficiente. Signor Presidente del Consiglio, diciannove eritrei non sono niente. Questa estate sono stata al centro Baobab e a Roma Tiburtina per vedere quanti eritrei ci sono in quei posti; queste misure non bastano, perché quegli uomini sono sottoposti ad un traffico di esseri umani che gestiamo noi, noi italiani (non noi, ovviamente, ma voi, più che altro: noi, per il momento, siamo innocenti e con le mani pulite). Ci piacerebbe avere un suo commento su come sta affrontando questa malavita organizzata, che ancora persiste sul nostro territorio e gestisce gli immigrati facendoci più soldi che con la droga. Chiediamo, quindi, un'azione esterna, ma vogliamo anche una forte posizione sull'azione interna. Come intendete interrompere questo traffico di esseri umani su cui avete lucrato tutti? Il terzo punto del Consiglio europeo è il famoso more for more; vuol dire che andiamo ad aiutare lo sviluppo dei Paesi da cui provengono i migranti che non hanno diritto d'asilo e, aiutandoli, ci facciamo aiutare nei rimpatri. Va tutto bene, ma il problema è interno: se per esaminare la domanda di diritto d'asilo di queste persone ci mettiamo diciotto mesi (perché così lucriamo meglio), è chiaro che il more for more non può funzionare. Quindi, se lei non riforma il sistema interno di domanda d'asilo, il more for more sarà assolutamente inefficiente. Come volete riformare questo sistema? Noi abbiamo delle proposte: abbiamo chiesto di potenziare i centri territoriali in cui si esaminano le domande d'asilo. Vi è un disegno di legge del Movimento 5 Stelle, depositato in 1ª Commissione (e invito la senatrice Finocchiaro a metterlo subito in discussione), scritto in maniera trasversale: viene dalla scuola di legislazione ISLE, è passato attraverso il blog ed è, quindi, un meraviglioso esempio di democrazia partecipata, cui hanno partecipato tutti i vostri assistenti. Se non volete discuterlo perché è del Movimento 5 Stelle, firmatelo voi: a noi non importa, purché questo problema si risolva.
2015-10-20	PD	FasioloLaura	Istituire un sistema nazionale di tutela e di valorizzazione della biodiversità agraria a sostegno delle risorse genetiche locali dal rischio di estinzione e di erosione, valorizzare e trasmettere le conoscenze sulla biodiversità agraria e alimentare, valorizzare il patrimonio di razze e varietà locali di interesse agrario, zootecnico e forestale è fondamentale per la qualità dell'alimentazione e, forse, per la stessa sopravvivenza del Pianeta. È alla base dell'Expo e della Carta di Milano: un ulteriore, fondamentale passo per rendere ancora più forte l'eccellenza agroalimentare italiana, un valore aggiunto che ci impone la necessità di tutela, di difesa, di valorizzazione del prestigio del made in Italy. L'Italia ha paesaggi agricoli plasmati ad arte dall'uomo, attenti alla valorizzazione della biodiversità, che sono patrimonio culturale dell'umanità, tutelati dall'UNESCO. E proprio questo modello, tipicamente italiano e mediterraneo, si sta affermando; un modello basato su sistemi di produzioni locali, che valorizzano le diversità e le peculiarità territoriali e culturali, realizzando le cosiddette catene alimentari corte. Attraverso questa proposta di legge di tutela e valorizzazione della biodiversità viene valorizzata l'enorme potenzialità del settore agroalimentare e dell'allevamento, che saprà sempre più affiancare alla produzione e alla trasformazione destinata alla grande distribuzione un tessuto di produzione locale, che faccia sistema con gli operatori economici, turistici, ricettivi, della ristorazione e, non ultimo, con la scuola - e mi fa piacere che siano qui presenti degli studenti - al fine di formare i più giovani educandoli a conoscere, ad apprezzare e a scegliere di consumare i sapori peculiari della propria terra. Molto significativo è il fatto che il Ministero delle politiche agricole, alimentari e forestali promuova le attività e i progetti per la trasmissione agli agricoltori, agli studenti e ai consumatori delle conoscenze acquisite in materia di biodiversità agraria e alimentare, perché soprattutto le giovani generazioni comprendano il profondo significato e il valore della tutela dal rischio di estinzione delle risorse genetiche locali, attraverso la preziosa opera degli agricoltori e degli allevatori, e si facciano - come dice il disegno di legge - «custodi» della conservazione delle risorse genetiche, dei prodotti agricoli e degli animali locali a rischio di estinzione od erosione. Questo è finalmente un impegno ben definito che richiedeva proprio un testo di legge. Allo Stato e alle Regioni va il compito di realizzare la promozione e la valorizzazione della biodiversità agraria e alimentare, con appositi itinerari per la conoscenza delle risorse genetiche locali iscritte all'Anagrafe e per lo sviluppo dei territori. Ribadisco l'assoluta rilevanza di quanto proposto all'articolo 15 (Iniziative presso le scuole), che invita a sensibilizzare i giovani sull'importanza della biodiversità agricola e sulle modalità di tutela e di conservazione del patrimonio esistente; nonché la promozione da parte delle Regioni di progetti volti a realizzare, presso le scuole di ogni ordine e grado, azioni ed iniziative volte alla conoscenza dei prodotti agroalimentari e delle risorse locali. Le varietà di mele, di pere ed uva i giovani e gli studenti le vedono perlopiù al supermercato. Ma sperimentarle qualche giorno in campo libero (intendo questo termine in senso letterale), in vigna, riconoscere i prodotti tipici locali e seguire il processo di produzione e i meccanismi della trasformazione solo ancora molto rari nella scuola, ma aiutano a comprendere il valore della terra, il valore della biodiversità. Al tempo stesso, è il caso di utilizzare le opportunità fornite dal presente disegno di legge sulla ricerca, per individuare nei centri CREA percorsi di collaborazione internazionale virtuosi, che vadano a definire in modo univoco - ad esempio - le aree di coltivazioni con terreni similari tra territori di Paesi confinanti dell'Unione europea, per realizzare, in luogo degli inutili contenziosi di cui sentiamo parlare molto spesso, prodotti DOC transfrontalieri. Questo disegno di legge dà, quindi, ulteriore impulso ad un settore cruciale per l'economia del Paese e al centro dell'attenzione internazionale di Expo 2015, il cui tema - lo sappiamo - è «Nutrire il pianeta, energia per la vita». E un altro passo importante per ridare valore alla produzione agroalimentare, in tutte le sue varietà e specificità, come carattere distintivo e peculiare della identità italiana di cui dobbiamo andare orgogliosi, riconosciuta e ricercata da tutto il mondo, è una vision lungimirante delle nostre politiche; politiche che investono sull'eccellenza, un'ulteriore sfida per il rilancio del lavoro e dell'imprenditoria giovanile in agricoltura. Recupero, tutela e valorizzazione della biodiversità sono, dunque, i fondamenti di questo testo di legge, che ha il pregio di adottare un approccio sistematico coinvolgendo tutti gli attori della filiera, che va dal campo alla tavola, passando per la ricerca, la conservazione, la distribuzione e la scelta consapevole della qualità agroalimentare, che inizia nelle scuole con la formazione. Le istanze scaturite da Expo e sancite nella Carta di Milano diventano legge, riaffermando che il modello di sviluppo vincente, perché sostenibile, è quello della ricchezza delle varietà vegetali e animali adattate alla tipicità dei suoli e dei climi. Il successo di Expo dimostra che questo tema ha un valore globale: difendere la biodiversità vuol dire, infatti, sostenere concretamente la lotta ai cambiamenti climatici, impegnarsi contro la pratica della deforestazione selvaggia, sostenuta dalle multinazionali in Africa, America Latina e Asia, per impiantare coltivazioni estensive che depauperano - come ha detto prima anche la collega Padua - i suoli e li inquinano con massicce dosi di anticrittogamici, diserbanti e pesticidi chimici, spogliando milioni di persone della ricchezza della loro terra. In definitiva, porre a valore la biodiversità è parte fondamentale di una visione di futuro che traguardi ai prossimi secoli, per consegnare alle future generazioni un mondo ancora ricco di varietà, di biodiversità vegetali e animali, ricco di bellezza e di vita.
2015-10-21	M5S	BlundoRosettaEnza	Signora Presidente, desidero evidenziare come l'emendamento che ha illustrato la senatrice Donno si colleghi bene a quanto recepito nel maxiemendamento presentato al provvedimento sulla buona scuola quando è stato esaminato in Senato, poiché contiene la stessa indicazione di promuovere lo studio. PRESIDENTE. I restanti emendamenti e l'ordine del giorno si intendono illustrati. Invito la relatrice ed il rappresentante del Governo a pronunziarsi sugli emendamenti e sull'ordine del giorno in esame.
2015-10-21	PD	BertuzziMariaTeresa	Signor Presidente, il voto largamente favorevole, seppur con gradi di convincimento e sfumature diversi, è il segno che siamo in una fase diversa. Onorevole Gaetti, questo disegno di legge, nella precedente legislatura, il percorso parlamentare non è riuscito a concludere e credo che fosse non per scarso interesse, ma più per posizioni pregiudiziali che per sostanza dei contenuti. È cambiato il clima nelle Aule parlamentari perché è cambiato il clima dei Paesi su questi temi. Sono aumentati la consapevolezza e l'interesse dei cittadini rispetto ai temi che stiamo trattando oggi. Il Partito Democratico voterà a favore del disegno di legge per la tutela e la valorizzazione della biodiversità agraria ed alimentare per tre ordini di ragioni. Il primo è strettamente connesso ai contenuti: è importante, infatti, costruire un sistema nazionale di tutela e di valorizzazione della biodiversità agraria ed alimentare per preservare in vita lo straordinario patrimonio di risorse genetiche vegetali, animali e microbiche locali a rischio di erosione ed anche di estinzione. Sino ad oggi, molto di questo lavoro è stato svolto da ricercatori spesso non coordinati tra loro, da agricoltori, ma anche semplicemente da cittadini appassionati. Laddove la consapevolezza e la sensibilità delle comunità locali e delle Regioni hanno percepito l'importanza di occuparsi e preoccuparsi del futuro di queste risorse - decine di migliaia di specie - per la stretta connessione con il rischio di spopolamento dei loro territori, spesso rurali o di montagna e comunque quasi sempre marginali, si sono diffuse buone pratiche che ci permettono oggi di disporre di uno straordinario patrimonio nazionale di biodiversità, unico al mondo per dimensione e qualità, al pari del nostro patrimonio culturale. Il patrimonio naturale e quello culturale rappresentano il tratto identitario del nostro Paese e diversità, tipicità ed eccellenze caratterizzano i mille angoli dell'Italia, un Paese ricco di storia e di tradizione, ove però si è continuamente andati alla ricerca, nella fragilità di gran parte del territorio nazionale, di nuovi equilibri ambientali, economici e sociali, di fronte ad inediti e spesso pericolosi cambiamenti, sempre più visibili, però, anche agli occhi dei meno attenti. Mettere a sistema questo patrimonio con strumenti flessibili e mirati non è stato facile. Di fronte alla complessità dell'insieme si sono posti problemi di sovrapposizione tra linguaggi vecchi e nuovi, di garanzie per l'accesso da parte di soggetti molto diversi; problemi anche di titolarità delle risorse scritte, e più ancora di come valorizzare al meglio questo patrimonio. Il testo in esame ha costruito strumenti che la relatrice e i senatori intervenuti hanno ben descritto; rende omogenee modalità di tutela e valorizzazione attraverso linee guida che consentono di avanzare, in un'idea italiana dell'insieme delle varietà e delle specie, come sistema complessivo in divenire, e ci pone in coerente continuità con le diverse fonti normative, che vanno dalla Convenzione di Rio de Janeiro fino alle leggi regionali. Il PD voterà, quindi, favorevolmente per il contenuto. Il secondo ordine di ragioni è politico. Nell'arco di poco più di un anno, per la quinta volta, l'Assemblea è chiamata a discutere ed approvare un provvedimento riguardante il settore agricolo: il decreto Campolibero nel decreto competitività del luglio 2014, il collegato agricoltura, il decreto sui settori in crisi, l'agricoltura sociale, e oggi il disegno di legge n. 1.728 sulla biodiversità agraria e alimentare. Vi sono stati, però, anche altri interventi legislativi su temi ambientali che hanno riguardato il modo di produrre, le modalità di vendita dei prodotti agricoli e agroalimentari, la garanzia del livello di sicurezza alimentare, l'inserimento dell'educazione alimentare nei percorsi formativi della buona scuola. E ci sono oggi proposte del PD che si spingono fino a voler inserire l'educazione al valore del cibo. Noi siamo in linea con il messaggio di Expo, e questa è la seconda ragione del voto favorevole: la coerenza con le linee politiche che abbiamo seguito nel corso di questa legislatura. Siamo in linea con Expo: «Nutrire il Pianeta, energia per la vita» è il titolo, ma è anche la sfida che viene lanciata. In Expo l'Italia si presenta con il suo patrimonio di biodiversità, con un grande parco della biodiversità e lancia un messaggio universale del diritto al cibo. Expo dice che è necessario garantire un'alimentazione sana e coerente con le caratteristiche dei luoghi; indica un nuovo legame tra cibo e natura, tra produzioni, consumo e territori, che riavvicina i cittadini ai prodotti, alla terra, ma anche alla consapevolezza delle grandi ingiustizie che, nel Pianeta, si esprimono proprio nella difficoltà dell'accesso al cibo. È un nuovo concetto di sostenibilità ambientale e di conservazione ed utilizzo delle risorse che chiama tutti a responsabilità. Per noi, nel modo in cui legiferiamo - che a volte sembra non organico - c'è anche tutta la complessità dei nuovi contenuti che la politica deve maturare in maniera coerente con una visione che prefiguri un legame stretto con il nostro futuro, necessariamente fondato su paradigmi nuovi. C'è, quindi, l'indispensabile approccio interdisciplinare; c'è il coinvolgimento di istituzioni, cittadini, agricoltori, imprese, ricercatori: il coinvolgimento di tutti. Ed è questo il terzo ordine di ragioni del voto favorevole del Gruppo del Partito Democratico. Su una visione del futuro, il diritto al cibo per i nove miliardi di persone che popoleranno il mondo nel 2050 riguarda tutti. Se impiegassimo questo tempo con l'obiettivo di nutrire tutti, secondo il nostro modello di produzione e di consumo, la sfida sarebbe persa in partenza perché un altro Pianeta non basterebbe. Dobbiamo cambiare prima di tutto il nostro modello, il nostro rapporto con la natura. Nel messaggio contenuto nell'Enciclica "Laudato si", nell'immagine del Cantico delle creature, c'è un messaggio universale che invoca un nuovo incontro tra l'uomo e la natura. Non c'è nostalgia nel passato. Il passato non può più tornare, perché la scienza e la tecnologia sono andate avanti. In quel messaggio ci sono realismo e consapevolezza di come siamo e di come sia complicato il cambiamento. Il nuovo quesito è: come possiamo eliminare o modificare ciò che è innaturale in modo che sia per noi sostenibile? Papa Francesco dice che è necessario investire molto di più nella ricerca, per comprendere meglio il comportamento degli ecosistemi ed analizzare adeguatamente le diverse variabili di impatto - un impatto importante - che modificano l'ambiente. Dobbiamo, quindi, studiare nuovi equilibri, nuovi ecosistemi. E magari scopriremo che, delle 400 varietà di frumento che esistevano all'inizio del Novecento, le 8 che sono rimaste in uso alla fine del secolo scorso (erano più adatte in quel tempo e in quei luoghi ad assicurare e garantire le rese delle produzioni e la qualità dei prodotti) in futuro non siano le più adatte. Allora forse, tra quelle 400 troveremo quelle che saranno in grado di rispondere ad ogni bisogno. Ecco perché ogni perdita di biodiversità è una perdita per tutti. Pertanto, noi voteremo convintamente a favore di questo provvedimento, che racchiude in sé la nostra idea di futuro per il Pianeta.
2015-10-21	PD	PignedoliLeana	Signora Presidente, mi rimetto al parere del Governo, ma vorrei segnalare che il tema relativo alla scuola era trattato nel subemendamento 16.100 (testo 2)/1. La collega Donno fa riferimento al fondo destinato alle scuole che era previsto nel testo di quel subemendamento che abbiamo già votato e respinto.
2015-10-21	PD	DallaZuannaGianpiero	In secondo luogo, sempre in una prospettiva di economia circolare e di drastica riduzione della produzione e dell'impatto dei rifiuti, il collegato valorizza l'impegno delle famiglie, delle imprese e delle comunità. Ad esempio, gli articoli 37 e 38 normano finalmente, anche per l'Italia, il cosiddetto compostaggio di comunità, cioè quello effettuato collettivamente da più utenze domestiche e non domestiche, al fine dell'utilizzo come fertilizzante del compost prodotto. Allo stesso modo, l'articolo 4, al fine di ridurre le emissioni inquinanti dei veicoli, destina 35 milioni di euro come quota di competenza del Ministero dell'ambiente e della tutela del territorio e del mare per cofinanziare al 50 per cento un programma sperimentale nazionale di mobilità sostenibile (specialmente in bici o a piedi) casa-scuola e casa-lavoro, nell'ambito dei progetti predisposti a livello territoriale.
2015-10-21	PD	FaveroNicoletta	Inoltre, il provvedimento rappresenta una chance veramente preziosa per tutelare le zone collinari che rappresentano il 42 per cento del territorio, quelle montane e pedemontane che rappresentano il 35 per cento e infine la pianura che rappresenta il 23 per cento del nostro Paese. Il testo garantisce inoltre la gestione in autonomia del servizio idrico integrato per i comuni montani sotto i 1.000 abitanti, l'introduzione della oil free zone e di un sistema di pagamento dei servizi ecosistemici ambientali e la creazione di un fondo per la progettazione degli interventi di mitigazione del rischio idrogeologico. In particolare, vorrei sottolineare le norme per sostenere la green economy e per incentivare la mobilità sostenibile. Il provvedimento - come già ricordato - stanzia 35 milioni di euro per finanziare il programma nazionale sperimentale di mobilità sostenibile per ambiti territoriali sopra i 100.000 abitanti. E questo è molto importante perché, degli oltre 8.000 comuni italiani, solo 141 contano una popolazione superiore ai 50.000 abitanti e solo 46 una popolazione sopra i 100.000. Tutti gli altri comuni hanno popolazioni ben inferiori e per questo è importante questa forma di ambito territoriale. L'incentivo ai veicoli ecologici come la bicicletta attraverso diverse modalità, ma anche gli spostamenti a piedi, con le piccole carovane di bambini, il piedibus, che si snoda attraverso le città con degli adulti che li accompagnano in tutta sicurezza. E poi la modalità "taglia emissioni", come il car sharing e il bike sharing (che sono il noleggio delle auto e delle biciclette). Si tratta di una grande occasione per promuovere il coordinamento degli interventi dei comuni al di sotto di quel range di popolazione, perché agire insieme è davvero più efficace per territori con piccoli comuni che superano quella soglia. Altra misura importante è l'estensione dell'assicurazione INAIL anche agli spostamenti in bici casa-lavoro: in questo modo i lavoratori saranno incentivati a scegliere le due ruote, perché saranno coperti in caso di incidente. Quindi, i lavoratori che si sposteranno in bicicletta avranno questa copertura ulteriore. Si tratta, quindi, di ridurre il traffico delle auto private. L'obiettivo è ridurre l'inquinamento attraverso una promozione del trasporto alternativo, con impatto ambientale ridotto o addirittura nullo, attraverso l'utilizzo delle auto elettriche oppure il bike/car sharing o il più innovativo car/bike pooling, e cioè la condivisione dell'automobile oppure le piccole carovane di ciclisti che vengono poi accompagnate da un adulto in tutta sicurezza. Si tratta - dicevo - di ridurre il traffico privato, e non solo. Sono misure in grado di incentivare comportamenti veramente virtuosi, che migliorano la qualità della vita delle persone nonché l'aria che respiriamo. Il collega Vaccari ha prima ricordato l'economia circolare, la circolarità di questo disegno di legge, che è davvero molto importante. C'è in campo il benessere. Abbiamo sentito parlare dei rapporti con la scuola, con la sanità (c'è logicamente un'interazione); e poi c'è la disposizione finalizzata a creare anche una sezione sul sito web del Ministero dell'ambiente denominata «Mobilità sostenibile» dove siano inseriti e tracciati, ai fini della trasparenza - e questo è davvero molto importante - i finanziamenti erogati per tale programma. C'è un cambio di passo, una modifica di stili di vita e di comportamenti dei cittadini. Io mi occupo di lavoro nella Commissione di merito e l'Italia verde già esiste. È una parte importante della nostra economia, un quinto delle imprese totali, con un terzo delle imprese manifatturiere che hanno fatto investimenti proprio in campo ambientale. Chi ha fatto investimenti in campo ambientale nel 2014 ha proprio qui il 60 per cento di lavoro; è una parte di economia molto competitiva che esporta di più, innova di più, ricerca di più, produce più posti di lavoro. Pensiamo alla potenzialità del riutilizzo, del riuso, del ricircolo, dello scambio, del recupero. In Italia ci sono 24 milioni di tonnellate di recupero di materie prime contro i 22 della Germania. Un'Italia verde che già esiste, con 340.000 imprese - il 22 per cento del totale - che puntano sulla green economy; sono protagoniste dell' export e dell'innovazione e nel 2015 avranno permesso l'assunzione di ben 234.000 persone. Le imprese delle green economy hanno come occupati tre milioni di operatori che applicano competenze verdi nei vari settori delle attività industriali e anche del terziario. PRESIDENTE. Dovrebbe concludere, per cortesia. FAVERO (PD). In conclusione, le misure contenute nel provvedimento rappresentano un modello di sviluppo, e in particolare valorizzano il ruolo ecologico e ambientale anche delle zona rurali e montane del nostro Paese, tutelando la salute dei cittadini italiani. Ci sono pagine nuove di politiche ambientali non piegate più sull'emergenza dell'ambiente, che diventa, quindi, non più il freno allo sviluppo ma un propulsore, per quella ripresa che promuove anche la sostenibilità ambientale. Un orizzonte ampio nel quale il PD è davvero protagonista a pieno titolo: «#unitaliacheriprende» «#unitaliachecambia».
2015-10-21	PD	FerraraElena	Lo vediamo anche in quest'Aula, dove questa mattina abbiamo votato a favore di un provvedimento, quello sulla biodiversità, che va proprio in tale direzione, e lo ritroviamo in questa seduta pomeridiana, dove stiamo discutendo un testo innovativo, un disegno di legge per la green economy, una norma che davvero guarda al futuro con ambizione. Lo chiedono prima di tutto i cittadini, sempre più attenti e responsabili nelle scelte quotidiane, così come le agende politiche delle maggiori organizzazioni intellettuali. Lo chiedono le Regioni e le autonomie locali che da tempo, in particolare a partire dalle indicazioni di Agenda 21 nel 1992, si sono cimentate nelle buone pratiche e nell'allineamento con direttive europee e strategie internazionali. Mi riferisco ad amministratori impegnati su temi strategici come la gestione del ciclo dei rifiuti, il trattamento dell'amianto, la mobilità sostenibile, la gestione delle acque, il consumo del suolo e il dissesto idrogeologico. Oggi discutiamo un disegno di legge, peraltro molto atteso, che risponde ad una necessità normativa di punti fermi in termini di programmazione e procedure, ma che va anche a definire importanti punti di equilibrio tra tutela e sviluppo, individuando prospettive di carattere nazionale e internazionale. In particolare, mi preme sottolineare l'attenzione rivolta al mondo della scuola. Desidero rimarcare che anche se è stato stralciato l'articolo sull'efficientamento energetico delle scuole e di contrasto all'inquinamento acustico, questi elementi sono ben presenti all'interno della riflessione che si sta facendo nella cabina di regia - mi riferisco alla struttura di missione per l'edilizia scolastica incardinata presso la Presidenza del Consiglio - e ci stanno portando ad intrecciare innovazione edilizia e nuovi modelli didattici anche in funzione dei progetti di scuole innovative. Ringrazio la Commissione ambiente, il relatore Vaccari ed il Governo per aver ulteriormente sviluppato proprio in Senato l'articolato riferito alla mobilità sostenibile casa-lavoro e casa-scuola-casa. Il cosiddetto collegato ambiente riconosce infatti il valore di esperienze come il piedibus, il bicibus, il bike sharing, il bike pooling e il car pooling, organizzate oggi a livello volontario in tante realtà. Si tratta di buone pratiche sotto il profilo ambientale e di educazione a stili di vita più salubri ed economicamente sostenibili, che diventano sistema, tanto che al comma 6 dell'articolo 4 è stata introdotta la figura del mobility manager nelle scuole, cioè di un referente per coordinare iniziative e prassi anche in accordo di rete con le altre scuole. L'attenzione allo studente necessita di un confronto tra le autonomie scolastiche e le amministrazioni locali nella ricerca di soluzioni funzionali, in particolare per i pendolari più scomodi che frequentano scuole secondarie superiori. Il Ministero dell'istruzione, dell'università e della ricerca è chiamato in tal senso ad elaborare delle linee guida finalizzate ad ottimizzare percorsi sinergici. Questo dialogo può incidere positivamente sulle scelte regionali in tema di mobilità e - mi riferisco in particolare al Piemonte, che è la mia Regione e di cui conosco le criticità - potrà portare a nuove soluzioni, anche a fronte dei finanziamenti previsti nel provvedimento in esame. Proprio su una fetta importante del territorio piemontese, che coinvolge le Province di Novara, Biella e Vercelli, incide un'altra azione del cosiddetto collegato ambiente: mi riferisco all'istituzione delle oil free zone (articolo 71). Si tratta di una vicenda e di una misura che seguo da tempo con attenzione. Per questa zona l'impatto ambientale di eventuali perforazioni petrolifere interferisce su un modello di sviluppo fortemente connotato in termini di produzioni agricole di alta qualità e di promozione del territorio. Per questa realtà, così come per molte altre, la norma del cosiddetto collegato ambiente rappresenta un'opportunità, come testimoniano le esperienze in cui le oil free zone sono da tempo percorsi avviati e positivi. La creazione di aree dove si prevede la progressiva sostituzione del petrolio e dei suoi derivati con energie da fonti rinnovabili è certamente un obiettivo ambizioso. Occorrono luoghi dove avviare sperimentazioni e nuove ipotesi di crescita e ricerca, oltre che attività produttive del tutto innovative che vanno sostenute con scelte precise, e i Comuni che promuovono tali zone vanno affiancati anche tramite la formazione di Unioni di Comuni di riferimento, adottando uno specifico atto di indirizzo. Oggi, cari colleghi, scegliamo e scegliamo di percorrere la strada più virtuosa, quella che ci vede al fianco delle amministrazioni locali, delle Regioni e dei cittadini. Dopo l'approvazione negli ultimi mesi di cinque norme sull'agricoltura e di interventi su istruzione, cultura e turismo, si aggiunge oggi un altro tassello ad un mosaico che restituisce l'immagine di un Paese proiettato verso nuove sfide, attraverso un modello di crescita e sviluppo sostenibili sotto il profilo ambientale, sociale ed economico. Si tratta di un processo complessivo che trova una sintesi nella lettera e), del comma 7, dell'articolo 1 della recente legge di riforma scolastica, che riunisce in un unico obiettivo lo sviluppo di comportamenti responsabili ispirati alla conoscenza e al rispetto della legalità, della sostenibilità ambientale, dei beni paesaggistici, del patrimonio e delle attività culturali. Credo che tutti questi provvedimenti stiano delineando un nuovo Paese: un Paese del cambiamento, un Paese che ci riserverà uno sviluppo sostenibile in funzione del rispetto dell'ambiente.
2015-10-21	PD	SolloPasquale	Signora Presidente, signor Ministro, onorevoli colleghi, questa Assemblea oggi è chiamata a licenziare un disegno di legge recante disposizioni in materia ambientale per promuovere misure di green economy e per il contenimento dell'uso eccessivo di risorse naturali. La promozione di misure per favorire lo sviluppo dell'economia verde e, soprattutto, di politiche di contrasto all'utilizzo spregiudicato delle risorse naturali, che fino ad oggi è stato fatto, costituiscono un ulteriore passo in avanti nella realizzazione di quelle riforme ambientali, necessarie e indispensabili, per costruire la strada del nostro futuro. Il futuro del nostro Paese, infatti, non può che basarsi su un'economia che faccia dell'ambiente il perno dello sviluppo. Solo puntando sull'innovazione e sulla qualità possiamo sperare di tornare ad essere protagonisti in un mondo sempre più globalizzato. Il provvedimento in esame, insieme alla riforma delle agenzie ambientali, completa il percorso avviato dall' approvazione della legge sugli ecoreati e, come relatore di quella legge, attesa da vent' anni, ho potuto constatare che solo attraverso l'approvazione definitiva delle misure contenute in questi tre atti legislativi saremo in grado di favorire in maniera efficace lo sviluppo delle imprese di qualità, mettendo definitivamente al margine quell'imprenditoria malsana, che è uno dei protagonisti principali dei fenomeni corruttivi, nonché di violenze al patrimonio ambientale. Mi preme sottolineare la particolare attenzione che questa legislatura sta avendo nei confronti delle tematiche ambientali: basti pensare ai temi della terra dei fuochi, dei reati ambientali, del collegato ambientale e dell'agenzia ambientale. In quella che viene definita la più disgraziata delle legislature c'è sicuramente un'attenzione estrema all'ambiente e a tutto ciò che lo circonda. Credo dunque che questo non possa che farci onore. Provengo da una Regione come la Campania, dove per decenni la malavita organizzata, insieme ad un'imprenditoria spregiudicata, ha fatto business facile con lo smaltimento illecito dei rifiuti, raccogliendo i peggiori scarti tossici, pensando bene di nasconderli sottoterra, sotto quella Campania felix dalla quale nascevano i nostri migliori prodotti. Li hanno interrati talmente bene da compromettere anche uno dei beni più preziosi, qual è l'acqua. Non solo: ci siamo contraddistinti anche e soprattutto per il cemento facile e deteniamo il primato dell'abusivismo creativo. Poi però scopriamo i prodotti alla diossina, le mozzarelle blu, i morti della terra dei fuochi e i morti per le alluvioni. Si guardi a quello che è accaduto in questi giorni a Benevento: questo è solo l'ultimo esempio di come, alla lunga, le scelte sbagliate si pagano a caro prezzo. Stiamo iniziando a sentire e a vedere gli effetti collaterali, sociali e ambientali di sistemi di produzione, che, per decenni, non hanno tenuto conto della delicatezza delle risorse naturali, quali il riscaldamento globale, la scomparsa delle risorse idriche, la plastica in mare e la morte in massa di animali e piante. Così, temi quali la sostenibilità, la riqualificazione e il contenimento sono entrati a far parte del nostro quotidiano. In questi ultimi anni qualcosa è cambiato, la coscienza della gente è cresciuta, insieme al senso di responsabilità verso la natura e alla lotta agli sprechi. Così la politica, mettendo in campo questi provvedimenti, sta iniziando a dare una risposta concreta per la soluzione di problematiche così complesse. Auspico che la mia Regione, tutto il Mezzogiorno, l'Italia colgano l'opportunità che questa nuova visione del futuro può generare. Penso alla possibilità di convertire le filiere produttive basandosi sul concetto di economia circolare per la bonifica dei terreni compromessi, per la riqualificazione delle intere aree industriali dismesse e - perché no - anche per lo smaltimento corretto delle ecoballe. In questo disegno di legge daremo incentivi e sgravi fiscali alle imprese che baseranno la produzione su materiali provenienti dalla raccolta differenziata e dal disassemblaggio di prodotti scartati. Un'altra opportunità può essere rappresentata dalle politiche di riqualificazione di contenimento del consumo del suolo. Abbiamo stanziato fondi per 10 milioni di euro per il 2014 per la demolizione da parte dei Comuni di opere ed immobili realizzati in aree del Paese esposte al rischio idrologico o in assenza o in difformità del permesso a costruire. Tanti sono i provvedimenti presenti in questo disegno di legge. Vengono istituite le autorità di bacino dei dissesti idrografici per prevenire esondazioni e gestire i corsi principali dei fiumi italiani; sarà più semplice bonificare i siti di interesse comunitari; i Comuni potranno istituire, anche in associazione tra loro, le oil free zone. Nuove disposizioni molto più dure vengono prese contro le famose carrette blu; viene incentivata la mobilità sostenibile nei percorsi giornalieri casa‑lavoro e casa‑scuola, sollecitando l'uso delle due ruote (le biciclette) - come è già stato ricordato in precedenza dal relatore - e con la copertura assicurativa in caso di incidenti. Tutte le scuole potranno avere un mobility manager competente a ridurre e semplificare gli spostamenti degli studenti. Sarà più semplice per le pubbliche amministrazioni fare acquisti verdi; viene incentivata la raccolta differenziata e il riuso di materiali riutilizzabili attraverso i Comuni; torna il vuoto a rendere; viene istituito il made green in Italy. E credo sia estremamente importante menzionare, essendo stata combattuta una lotta per tantissimi anni, il diritto universale all'acqua con il minimo garantito anche agli utenti morosi. Come si vede, sono tantissime le iniziative prese, e in Aula c'è solo la possibilità di poterle migliorare. Lo stesso relatore ha detto nella sua introduzione che si augura che qui in Aula sia apportato ancora un ulteriore miglioramento a questo disegno di legge. Insomma, dobbiamo trasformare le ferite del passato in opportunità. Solo in questo modo la nostra Nazione potrà riscattarsi e sicuramente il provvedimento in esame indica e semplifica la strada da percorrere.
2015-10-21	PD	VaccariStefano	Signora Presidente, signor Ministro, signora Sottosegretaria, onorevoli colleghi, il disegno di legge n. 1676 recante disposizioni in materia ambientale per promuovere misure di green economy e per il contenimento dell'uso eccessivo di risorse naturali, collegato alla manovra di finanza pubblica per il 2014, già approvato alla Camera dei deputati, giunge all'esame di questa Aula dopo circa undici mesi dall'inizio del suo esame in Commissione ambiente. Di certo si tratta di un tempo troppo lungo sia per la natura del provvedimento, un collegato alla legge di stabilità, sia per l'importanza delle misure in esso contenute. Voglio subito sottolineare come il lavoro svolto in Commissione in questo tempo che ci lasciamo alle spalle sia stato ampio e articolato e abbia visto la proficua e costante collaborazione tra tutte le forze politiche presenti con il Governo stesso, a partire dal ruolo di coordinamento svolto dal Ministero dell'ambiente grazie al ministro Galletti, alle sottosegretarie Degani e Velo, perché si arrivasse a un buon testo il più possibile condiviso e perfezionato. Al provvedimento la Commissione ha dedicato 38 sedute, dal 19 novembre dell'anno scorso al 30 settembre di questo anno, e un corposo ciclo di audizioni in nove sedute dell'Ufficio di Presidenza. È stato un lavoro che ha portato a raccogliere diverse proposte e alla modifica del testo Camera in più punti, con l'obiettivo di migliorarlo e completarlo inserendo, ad esempio, parti che la Camera non aveva terminato di esperire o ritenendo più utile, per volontà del Governo, lo stralcio di tutti gli articoli riguardanti il tema dei consorzi dei rifiuti per affrontarlo in modo più organico ed omogeneo in un prossimo provvedimento. Prima di passare all'esame dettagliato dell'articolato voglio svolgere alcune considerazioni più generali sull'importanza di questo testo. Con questo disegno di legge per la prima volta in una legge dello Stato il titolo riporterà le parole «green economy ». Non è banale né scontato. È il segnale che la stagione delle riforme avviata nel Paese passa anche dall'ambiente, che un'economia che mette l'ambiente al centro rappresenta una chiara indicazione per il nostro futuro, un futuro che dovrà essere sostenibile e segnare un radicale cambiamento e che per essere tale necessita di norme che semplifichino innanzitutto la vita alle imprese che scelgono di operare in questo settore, che consentono alla stessa pubblica amministrazione di essere più verde e ridurre l'impatto ambientale del proprio agire, organizzare servizi ambientali efficienti per i loro cittadini, avviare un processo di decarbonizzazione dal basso, ma non solo. Le norme vanno anche nella direzione di premiare i comportamenti virtuosi dei cittadini, oltre che delle imprese e delle amministrazioni, in grado di dare un contributo fattivo allo sviluppo della green economy. Siamo indubbiamente in una fase in cui l'intervento del legislatore su questi temi, aperto dall'approvazione della legge sui reati ambientali, va di pari passo con un accrescimento della responsabilità e sensibilità dei cittadini verso queste tematiche. Secondo dati recenti, ben il 79 cento degli italiani si dichiara disposto a pagare di più per prodotti e servizi a minor impatto ambientale e a riconfigurare le proprie abitudini secondo logiche che non sono più sentite come imposte, ma normali. La stessa enciclica di papa Francesco «Laudato si'» ha posto anche di fronte all'opinione pubblica del nostro Paese, così come dell'Europa e del mondo, temi e contraddizioni del nostro tempo, che hanno a che fare con il modello di sviluppo, il rapporto tra uomo e ambiente di vita, tra economia, ambiente e lavoro con gli effetti dei cambiamenti climatici, con i comportamenti e le responsabilità individuali. Sono le scelte che i grandi della terra avranno di fronte alla COP 21 di Parigi tra poche settimane. Si è parlato molto in questi mesi dell'importanza di quell'appunto per le sorti del pianeta. Il nostro Paese sarà presente con la volontà di renderlo decisivo ed arrivare a decisioni vincolanti per tutti nella lotta ai cambiamenti climatici. In quella prospettiva io credo che questo provvedimento, grazie al lavoro del Parlamento e del Governo, possa dimostrare la coerenza del nostro Paese tra il dire e il fare quando si parla di sviluppo sostenibile. Tra i numerosi temi che il provvedimento affronta, ve ne sono alcuni su cui in particolare si concentra il testo al nostro esame: le misure di prevenzione nella produzione dei rifiuti e l'economia circolare; la mobilità sostenibile; la prevenzione del rischio idrogeologico; le misure in tema di acqua. Durante la discussione in Commissione sono stati proposti alcuni emendamenti relativi anche al tema dello spreco alimentare, tema mai come oggi attuale e discusso più volte anche ad Expo2015. In particolare, la proposta emendativa che avevo presentato era finalizzata a rendere effettivamente praticabile la destinazione a fini di solidarietà sociale dei prodotti non più vendibili, anche per sottrarre tali prodotti allo spreco ed alla distruzione riducendo, di conseguenza, la produzione di rifiuti. Tali finalità erano perseguite attraverso norme di semplificazione delle vigenti disposizioni fiscali in materia d'imposta sul valore aggiunto e di imposte sui redditi e mediante una parziale estensione degli enti beneficiari e delle categorie di prodotti ammessi alla donazione con il coinvolgimento degli enti locali. Nonostante i chiarimenti forniti al Ministero dell'economia e delle finanze non è stato possibile accoglierlo, ma mi auguro che la questione possa essere ripresa per dare risposte concrete, degne di un Paese che da tempo sta realizzando progetti innovativi su questo tema. Il tema delle politiche di prevenzione della produzione dei rifiuti è centrale. Il testo cerca di innescare un circolo virtuoso tra tutti i soggetti chiamati in causa nel ciclo di produzione, a partire dai produttori sino a tornare ad essi. L'ottica è infatti quella di una economia circolare, che sostituisca il modello lineare del preleva-produci-consuma-butta con uno in cui tutti i rifiuti divengono essi stessi risorse. Attraverso una serie di disposizioni viene incentivato l'acquisto di prodotti derivanti da materiali postconsumo. In primo luogo, si consente la stipula di accordi e contratti di programma tra soggetti pubblici e privati. La platea dei soggetti ricomprende anche le associazioni di volontariato e le associazioni di categoria di aziende che si occupano di riciclo e riuso, nonché i soggetti incaricati di operare secondo il principio di responsabilità estesa del produttore e le imprese che producono beni derivanti da materiali postconsumo riciclati. Gli accordi e i contratti di programma hanno ad oggetto l'erogazione di incentivi alle attività imprenditoriali di produzione di beni derivanti da materiali postconsumo riciclati e anche all'attività imprenditoriale di preparazione dei materiali postconsumo per il loro riutilizzo. Con modifiche in più punti del codice dell'ambiente si sopprime l'Osservatorio nazionale dei rifiuti, la cui attività è cessata, e si trasferiscono le funzioni, ulteriormente estese, al Ministero dell'ambiente: verifica del raggiungimento degli obiettivi in materia di rifiuti; elaborazione di uno o più schemi tipo di contratto di servizio per l'affidamento della gestione integrata dei rifiuti; elaborazione dei parametri per l'individuazione dei costi standard e definizione di un sistema tariffario equo e trasparente basato sul principio europeo «chi inquina, paga» e sulla copertura integrale dei costi efficienti di esercizio e di investimento. Viene stabilita poi una disciplina specifica sulla responsabilità in materia di trattamento dei rifiuti di rame: si prevede che il produttore iniziale o altro detentore dei rifiuti che non provveda direttamente al loro trattamento debba consegnarli unicamente ad imprese autorizzate alle attività di trasporto e di raccolta di rifiuti, iscritti nell'Albo nazionale dei gestori ambientali. Si prevede inoltre che alla raccolta ed al trasporto dei rifiuti di rame non si applichi il regime semplificato. Sugli obiettivi di raccolta differenziata dei rifiuti urbani si operano alcune modifiche importanti. Tali obiettivi possono essere infatti riferiti a livello di ciascun comune invece che a livello di ambito territoriale. Il tributo speciale per il deposito dei rifiuti solidi in discarica, la cosiddetta ecotassa, viene posto direttamente a carico dei comuni che non abbiano raggiunto le percentuali di raccolta differenziata (RD) fissate. Il superamento di determinati livelli di raccolta differenziata fa scattare riduzioni del predetto tributo speciale, secondo un'apposita tabella. Il calcolo del grado di efficienza della raccolta differenziata è fatto annualmente in base ai dati relativi a ciascun comune. Ciascuna Regione definisce un metodo standard per calcolare e verificare la raccolta differenziata. Si autorizza il compostaggio aerobico domestico individuale, a determinate condizioni. Alle utenze domestiche che utilizzano tale sistema si applicherà una riduzione sulla tariffa dovuta per la gestione dei rifiuti urbani. Si permette di realizzare e mettere in esercizio impianti di compostaggio aerobico di rifiuti biodegradabili presso cucine, mense, mercati, giardini e parchi. Vengono inserite misure per incrementare la raccolta differenziata e ridurre la quantità dei rifiuti non riciclati, al fine di consentire alle Regioni di promuovere misure di incentivazione da corrispondere ai Comuni che, oltre a conseguire gli obiettivi minimi di riciclaggio previsti per legge, attuano misure di prevenzione della produzione dei rifiuti. La norma, oltre a prevedere che tali misure di incentivazione dovranno essere corrisposte con modalità automatiche e progressive, prevede che le Regioni, sulla base delle misure previste dal Programma nazionale, adottino Programmi regionali di prevenzione della produzione dei rifiuti. Su questo già corposo quadro, la Commissione è intervenuta in sede referente prevedendo che, per gli accordi di programma per l'acquisto di materiali post- consumo, sia previsto il coinvolgimento dei materiali rinvenenti dal disassemblaggio dei prodotti complessi; riscrivendo del tutto la norma sul divieto di abbandono di mozziconi di sigaretta e gomme da masticare, sostituita dalla più chiara dizione di «rifiuti di piccole e piccolissime dimensioni»; estendendo la normativa sui rifiuti anche alla gestione dei rifiuti raccolti durante l'attività di pesca, soprattutto nelle isole minori; assicurando una gestione più agevole dei rifiuti agricoli, prodotti dai soci di cooperative che mettono a disposizioni siti idonei; introducendo semplificazioni per i rifiuti provenienti da pulizia di reti fognarie; incentivando pratiche di compostaggio, in particolare con riferimento a quello di comunità. Infine, è stata riscritta, per renderla maggiormente applicabile, la norma sull'introduzione di un sistema volontario sperimentale, per un anno, del vuoto a rendere. Pur mantenendo l'obiettivo di prevenire la produzione di rifiuti di imballaggi e di favorire il riutilizzo degli imballaggi usati, il vuoto a rendere è attivato su base volontaria dal singolo esercente per gli imballaggi contenenti birra o acqua minerale serviti al pubblico. La sperimentazione avrà una durata di dodici mesi, al termine dei quali, attraverso una verifica, saranno valutati i risultati per decidere come e se proseguirla. In tema di mobilità sostenibile, per la prima volta vengono stanziati 35 milioni di euro per la realizzazione di un programma sperimentale nazionale di mobilità sostenibile casa-scuola e casa-lavoro; tra i progetti finanziabili dal piano nazionale, la Commissione ha introdotto, accanto a quelli di car pooling, bike pooling e bike sharing, anche quelli di car sharing e piedibus. Inoltre, con due modifiche introdotte in sede referente, è stata inserita la copertura assicurativa INAIL per i trasferimenti in bicicletta casa-lavoro e casa-scuola, nonché la nuova figura del mobility manager scolastico, quale figura che può organizzare e coordinare gli spostamenti casa-scuola del personale scolastico e degli alunni. Circa gli interventi in tema di prevenzione del rischio idrogeologico, voglio rammentare la nuova disciplina delle autorità di bacino, il cui assetto viene del tutto ridisegnato, con l'obiettivo di rendere la nuova governance più efficace e coordinata, coinvolgendo in funzione consultiva le associazioni agricole e l'Associazione nazionale delle bonifiche. Viene previsto l'istituzione del Fondo per la progettazione degli interventi di mitigazione del rischio idrogeologico, con un sistema di prelievo automatico, in grado di mettere a disposizione degli enti risorse certe per progettare gli interventi necessari. La disciplina dei contratti di fiume, quali strumenti volontari di programmazione strategica e negoziata, che perseguono la tutela e la corretta gestione delle risorse idriche e la valorizzazione dei territori fluviali, diviene parte del codice ambientale, mentre, con una modifica alla legge in materia edilizia, si fa in modo che sia considerata obbligatoriamente in ogni pratica anche la normativa di tutela dell'assetto idrogeologico, per evitare di incorrere in errori e disastri, ancora oggi agli onori della cronaca, anche in questo stesso momento. Inserendo un nuovo articolo nel decreto legislativo n. 152 del 2006, si prevede un meccanismo per agevolare, anche attraverso la messa a disposizione di risorse finanziarie certe, la rimozione o la demolizione, da parte dei Comuni, di opere ed immobili realizzati nelle aree del Paese, classificate a rischio idrogeologico elevato o molto elevato, ovvero esposti a rischio idrogeologico, in assenza del permesso di costruire o in totale difformità da esso. C'è poi il grande tema dell'acqua e del servizio idrico integrato, che il lavoro in Commissione ha ritenuto opportuno integrare rispetto al testo uscito dalla Camera. Viene istituito, infatti, a decorrere dal 2016, presso la Cassa conguaglio per il settore elettrico, un Fondo di garanzia per gli interventi finalizzati al potenziamento delle infrastrutture idriche in tutto il territorio nazionale, alla cui alimentazione viene destinata una specifica componente della tariffa del servizio idrico integrato, determinata dall'Autorità per l'energia elettrica, il gas e il sistema idrico. Si prevede invece che l'Autorità, sentiti gli enti di ambito, assicuri agli utenti domestici del servizio idrico integrato in condizioni economico-sociali disagiate l'accesso a condizioni agevolate alla fornitura della quantità di acqua necessaria per il soddisfacimento dei bisogni fondamentali. Si prevede poi la possibilità per gli enti d'ambito di valutare l'assimilazione alle acque reflue domestiche, ai fini dello scarico in pubblica fognatura, e delle acque reflue di vegetazione dei frantoi oleari. Lo scarico di acque di vegetazione in pubblica fognatura può essere ammesso a condizione che i sindaci dei Comuni dei comprensori non ravvisino criticità nel sistema di depurazione per i frantoi che trattano olive provenienti esclusivamente dal territorio regionale e da aziende agricole i cui terreni insistono in aree particolarmente caratterizzate. La Commissione ha proceduto ad una ridefinizione delle priorità e delle modalità di accesso al fondo di garanzia della opere idriche e ha reintrodotto uno specifico articolo in tema di morosità nel servizio idrico, per introdurre la garanzia del quantitativo minimo vitale per gli utenti morosi bisognosi. Inoltre, sono state regolate diversamente per i Comuni montani le modalità di gestione del servizio idrico, purché siano inferiori a 1.000 abitanti o aventi le sorgenti ricadenti in aree naturali protette. Prima di passare ad illustrare molto brevemente il dettaglio degli articoli, voglio soffermarmi sui contenuti degli articoli 1, 2, 4, 5, 7 e 26. Si tratta di misure importanti che hanno a che fare con il mare e con la sua tutela e protezione. Si parla delle carrette del mare e degli incidenti che in passato le hanno coinvolte senza responsabili accertati a pagare i danni che hanno provocato. Con questa misura in caso di incidente al proprietario della nave saranno chiesti i danni per l'inquinamento (con dolo e colpa grave) anche in relazione all'inadeguatezza del natante al carico trasportato. E chi possiede la merce da trasportare avrà l'obbligo di assicurarsi. Vengono poi istituite nuove aree marine protette e previste norme di semplificazione in materia di valutazioni di impatto ambientale su attività di scarico a mare di acque e di materiale di escavo di fondali marini e di loro movimentazione. E ancora, in un altro articolo si consente di poter individuare i porti marittimi dotati di siti idonei nei quali avviare operazioni di raggruppamento dei rifiuti raccolti a mare durante le attività di pesca e di gestione delle aree marine protette. Vi chiederete: perché queste sottolineature? Perché stiamo parlando di contenuti e temi che sono stati propri della battaglia del sindaco pescatore Angelo Vassallo
2015-10-22	LN	ArrigoniPaolo	Signor Presidente, i progetti ammessi al programma sperimentale nazionale di mobilità sostenibile prevedono che i proponenti afferiscano a Comuni o ambiti territoriali con più di 100.000 abitanti. Se questa è una ratio che possiamo comprendere per evitare frazionamenti eccessivi, sottolineiamo che ci sono dei territori di grande estensione ma scarsamente popolati ai quali può essere preclusa la presentazione di progetti. Noi con l'emendamento 4.501 chiediamo di ridurre la soglia a 50.000 abitanti. Illustro anche l'emendamento 4.506. Visto che grazie all'accoglimento di un emendamento della Lega è stato inserito il piedibus tra le iniziative di mobilità sostenibile da incentivare nell'ambito del programma sperimentale nazionale casa-scuola e casa-lavoro e visto che al comma 6 è stata introdotta la figura del mobility manager, che ha il compito di organizzare e coordinare gli spostamenti casa-scuola-casa, noi chiediamo che, tra gli utilizzi che questo mobility manager intende favorire, oltre alla bicicletta ed altri servizi, venga esplicitato al comma 6 il piedibus.
2015-10-22	LN	ArrigoniPaolo	Signor Presidente, non riesco a comprendere il parere contrario dato dal relatore a questo emendamento. Ricordo che il mobility manager deve coordinare e favorire lo spostamento casa-scuola-casa di insegnanti, operatori della scuola e alunni, favorendo mezzi quali le biciclette e i veicoli elettrici. Mi domando come mai si voglia precludere l'utilizzo del piedibus, che è nato nel 2003, dodici anni fa, proprio per la salute degli alunni contro l'obesità. Non riesco a capire perché il piedibus è stato recepito al comma 1 e nel comma 6, dove si parla proprio di scuola, si voglia escludere l'indicazione puntuale di questa attività che, laddove è stata sperimentata, si è consolidata ed è un'esperienza che si sta protraendo da anni. Invito quindi il relatore Vaccari a ripensare il suo parere ed i colleghi che non sono del Gruppo della Lega Nord a tenere in considerazione un voto a favore di questo emendamento.
2015-11-04	M5S	MontevecchiMichela	Non ultimo, se veramente vogliamo che la cittadinanza senta profondamente nel proprio cuore - anche questo è un grave problema - l'importanza della valorizzazione e della fruizione del nostro patrimonio artistico e culturale e la necessità che queste attività siano definite come un servizio pubblico essenziale, e quindi un diritto che può essere esercitato, dovremmo anche crescere generazioni di adulti sensibili alla bellezza che ci circonda e anche interessati a che lo Stato si faccia promotore della sua conservazione e valorizzazione. Tutto ciò parte dalla scuola; nel disegno di legge sulla buona scuola, in cui il Presidente del Consiglio e la ministra Giannini hanno scritto un bellissimo libro degli sogni, si prevedeva anche la reintroduzione e il potenziamento dello studio della storia dell'arte a scuola. Ricordiamo che la ex ministra Gelmini, da grande illuminata quale era, decise di togliere lo studio della storia dall'arte e di depotenziarla, perché siamo un Paese che non merita una generazione di adulti sensibili alla bellezza. Nel disegno di legge sulla buona scuola c'era, dunque, l'impegno di ripotenziare questa materia: peccato, però, che nell'articolato ci fosse anche scritto che il tutto sarebbe dovuto avvenire senza ulteriori oneri a carico dello Stato.
2015-11-04	PD	FaveroNicoletta	(ore 18,30) ( Segue FAVERO). C'è poi l'aumento di risorse in favore del MIBACT, il cui bilancio sale dell'8 per cento nel 2016 e del 10 per cento nel 2017. Ci sono infine nuove risorse per i musei, gli archivi e le biblioteche. Il tutto per un pacchetto di 200 milioni. In questo quadro si inserisce questo intervento, che prevede nuove regole che serviranno per tutelare il peso strategico del turismo e per evitare altre brutte figure al nostro Paese. Come sottolineato, infatti, i beni culturali rappresentano l'anima dell'immagine italiana nel mondo ed hanno una cospicua valenza economica. Includere il patrimonio culturale ed artistico del nostro Paese tra i comparti nei quali l'astensione dal lavoro è sottoposta a procedure di informazione preventiva e a modalità di attuazione particolari non significa assolutamente negare il fondamentale diritto di sciopero, ma sottolinea la volontà di regolarne l'esercizio, come già avviene per centinaia di migliaia di lavoratori (nella scuola, nella sanità) che sono occupati in servizi essenziali, per garantire diritti altrettanto fondamentali dei cittadini. Si tratta quindi di un decreto-legge di civiltà - come definito dal ministro Franceschini - che va contro chi, abusando di alcune prerogative, ha creato un danno al nostro Paese, anche di fronte all'opinione pubblica sia italiana che mondiale. Per questo è necessaria l'approvazione con estrema urgenza del provvedimento. Vedete, molti pensano che il futuro del nostro Paese sia in una sintesi virtuosa tra imprese e cultura; e noi Italiani le abbiamo entrambe. Siamo diversi dai tedeschi e in questo siamo diversi anche dai francesi. Abbiamo un'inclinazione alla sintesi tra l'umanesimo e la scienza, visioni letterarie ed artistiche; sappiamo coniugare la tecnologia con la cultura del progetto, del saper fare, del prodotto. Le radici sono antiche ed affondano nel Rinascimento. Mi viene in mente un nome tra tutti: Leonardo. Poi penso all'oggi, penso ai nostri territori, penso al mio biellese, alle eccellenze, penso ai giovani, ai maestri, che nel mio territorio si chiamano appunto maestri: maestro Pistoletto, maestro Nespolo, maestro Zorio. Potrei aggiungere anche maestro Cerruti, nella moda. Penso alla trasmissione del nostro sapere attraverso la scuola, quindi al connubio tra l'arte, la cultura, il patrimonio artistico, i nostri giovani, la scuola, la trasmissione nella scuola. Penso al CERN, al Politecnico di Torino e di Milano, all'università di Pollenzo (l'università del gusto). Vorrei infine ricordare e citare, tra i tanti biellesi che mi vengono in mente, anche uno che ha calcato questo Senato, il ministro Quintino Sella, più volte Ministro delle finanze, che aveva capito già nel 1860 il valore della biblioteca pubblica, fruibile per tutti. La fruibilità è stata citata spesso in Commissione, dicendo che si trattava di una parola che non stava bene in questo provvedimento. Invece per me il patrimonio culturale, ad esempio un museo, va fruito in tutte le ore del giorno. C'è qualcuno in Commissione che aveva anche suggerito di aumentare le ore di apertura. Sappiamo del grande successo che hanno avuto le notti nei musei, la fruizione notturna di questo patrimonio; dobbiamo arrivare ad offrire a tutti questa possibilità, soprattutto a coloro che hanno meno opportunità nella propria vita di entrare in una biblioteca, in un teatro o in un museo. Dobbiamo creare questa sinergia, in modo che ci sia la massima fruibilità. Sono certa, come dice ne «L'idiota» di Dostoevskij il principe Myškin, che la bellezza salverà il mondo. Io aggiungo una cosa: la bellezza e la cultura certamente lo rendono un luogo più piacevole per vivere.
2015-11-05	PD	MarcucciAndrea	Signor Presidente, onorevoli colleghi, l'Italia è il Paese che detiene il numero maggiore di siti inseriti nella lista dell'UNESCO; l'abbiamo sentito più volte. L'Italia è il Paese in cui ogni luogo ha almeno un bene culturale che meriti una visita. L'Italia è il Paese che negli ultimi due anni ha registrato una crescita imponente dei flussi turistici internazionali ed è il Paese dove si viene a cercare l'arte, la cultura, la musica, il paesaggio e il buon cibo. «Ho sete di musica» scriveva Stendhal, per descrivere il suo tour tra Roma, Napoli e Firenze; in realtà aveva sete d'Italia e delle sue bellezze. Proprio in virtù di ciò che l'Italia è e rappresenta, considerare i beni culturali come servizi pubblici essenziali è un passo avanti naturale e quasi obbligato, anzi, direi che ci arriviamo, ahimè, in ritardo. Il decreto-legge che stiamo per approvare in via definitiva non contiene nessun attacco ai lavoratori. D'altra parte chi conosce quel Ministero, il Ministero dei beni e delle attività culturali e del turismo e le sue strutture periferiche, da sempre riscontra grande professionalità sia tra i dipendenti che tra i dirigenti. A loro il nostro Paese deve molto. Si tratta di operatori che hanno garantito, per quanto è stato possibile, la tutela a la valorizzazione del nostro immenso patrimonio, sopportando carenze di personale e condizioni di oggettiva difficoltà che si sono protratte per tanti, troppi anni. L'obiettivo che si propone il Governo è quello di tenere insieme i diritti dei lavoratori della cultura con quello di milioni di turisti che vengono in Italia per soddisfare quella sete di cui ci parlava Stendhal e con quello di tantissimi concittadini che chiedono di fruire del nostro patrimonio culturale con serenità, magari semplicemente per accrescere il loro senso civico. D'altra parte, lo status di servizio pubblico essenziale non prevede una riduzione dei diritti per i lavori della sanità, della scuola e dei trasporti e neanche della cultura. Quindi non è un passo indietro ma una conquista di civiltà come giustamente è stata definita dal ministro Franceschini. Una conquista di civiltà in linea con i provvedimenti di questo Governo che sulla cultura ha avviato una grande trasformazione. Basti pensare all'autonomia dei 20 grandi musei italiani, alla politica delle aperture domenicali gratuite ed ancora agli straordinari investimenti previsti nella legge di stabilità che stiamo discutendo ora al Senato: fondi aggiuntivi per 150 milioni di euro per il 2016 e 170 milioni di euro per il 2017. La legge di stabilità prevede un concorso straordinario per l'assunzione di 500 nuovi funzionari dei beni culturali, a dimostrazione dell'attenzione alla necessità di dare maggiore consistenza e professionalità agli organici. Per il Governo la cultura è la cartina di tornasole del cambiamento in netta discontinuità con il passato, anche quello recente. La cultura è tornata ad essere al centro della politica di Governo, una priorità essenziale, importante e strategica. Questo è un provvedimento breve, quanto mai urgente; un provvedimento importante che, partendo dalla nostra storia e dalla nostra cultura, ci indica la via che dobbiamo seguire nell'interesse della nostra comunità, nell'interesse dell'Italia, nell'interesse di chi nel mondo ci ammira e desidera vivere con noi il nostro patrimonio. In sintesi, questo è un piccolo importante provvedimento giusto, giusto anche per il mondo del lavoro e bene ha fatto il senatore Ichino a ricordare le parole di Di Vittorio pronunciate nell'Assemblea costituente. Per queste ragioni il Partito Democratico voterà a favore della conversione in legge del decreto-legge in esame.
2015-11-17	M5S	CatalfoNunzia	Signor Presidente, dato che il tanto proclamato master plan per il Mezzogiorno nella legge di stabilità non è presente; visto che all'interno della discussione sul disegno di legge di stabilità in Commissione bilancio il Governo ha prima fatto accantonare emendamenti riguardanti il Mezzogiorno ai vari membri delle opposizioni, per poi tornare velocemente indietro sui suoi passi, in quanto c'è una grande indecisione sul se e sul come finanziare ancora interventi in aiuto del Mezzogiorno (sgravi contributivi o credito d'imposta); dato che lo stesso Governo, all'articolo 24 dello stesso disegno di legge di stabilità, non ha avuto alcun dubbio nel prevedere un contributo, sotto forma di credito d'imposta, alle fondazioni bancarie (ha difficoltà per il Sud, ma non per le fondazioni bancarie alle quali concede credito d'imposta e progetti da portare avanti insieme al Ministero del lavoro per contrastare la povertà educativa, che dovrebbero essere seguiti dalla scuola pubblica); visto che è l'unico provvedimento che azzera - e questo lo dice non solo il Movimento 5 Stelle, ma anche l'Istituto nazionale di statistica - la povertà in tutta Italia, da Nord a Sud, e che finalmente farebbe correre l'Italia ad una velocità e non a due, il Movimento 5 Stelle chiede che venga portato immediatamente in Aula il provvedimento sul reddito di cittadinanza, dato che da un anno è in Commissione; anche senza il relatore, così come lo stesso Governo ha portato in Aula senza relatore altri provvedimenti. Qui si tratta non di un'urgenza del Governo, ma di un'urgenza del popolo italiano, dei cittadini italiani e dell'economia italiana.
2015-11-19	M5S	BlundoRosettaEnza	Abbiamo proposto di diminuire le rette universitarie e di rilanciare gli atenei italiani attraverso un ricambio generazionale del corpo docente, scevro da legami parentali, e fondato sulla trasparenza e il vero merito e non sulla chiamata diretta dei professori universitari di prima e seconda fascia, in piena continuità con quanto previsto dalla cosiddetta buona scuola: avete risposto no. Alla faccia di quella rottamazione che il signor Renzi finalmente non ha nemmeno più il pudore di sbandierare.
2015-11-19	PD	SantiniGiorgio	(ore 15,39) ( Segue SANTINI). Il rallentamento infatti - come abbiamo visto e sentito da molte analisi - dell'economia internazionale diventa preoccupante. Naturalmente l'esigenza di rinforzare i percorsi di sviluppo si avverte ancora di più dopo i tragici fatti di Parigi che, al di là di ogni altra considerazione, stanno determinando una grande incertezza a livello internazionale con questa incombenza diffusa del rischio terrorismo. Allora, l'obiettivo che ci si è posti nel percorso qui al Senato ruotava attorno a questi due temi: rafforzare le prospettive di crescita e gli elementi d'inclusione sociale. L'intervento più importante che è stato fatto - lo possiamo dire - nel nostro percorso ha riguardato un notevole ampliamento dell'intervento riguardante la scelta di per sé già importante, di togliere la tassa sulla prima casa. Questo intervento con forti connotazioni sul piano sociale si è arricchito con altri provvedimenti sugli alloggi sociali, sulla riduzione dell'imposta per gli affitti a canone concordato, per le situazioni di disagio familiare e di difficoltà. Si è, quindi, cercato di agire per conferire ancora più carattere sociale a questa misura. Dall'altro lato, si è cercato di adottare misure per il rilancio del settore delle costruzioni, così importante per la nostra economia e così, peraltro, falcidiato dalla crisi. L'obiettivo era quello dell'intervento sulla casa. Possiamo dire che è stato fatto un buon lavoro che ha dato risposte sotto entrambi i profili, sia dal punto di vista economico in senso stretto, che dal punto di vista sociale. Per restare al tema della socialità, in questa manovra vi sono importanti tratti di cui già ha parlato la collega De Biasi. Mi riferisco all'intervento molto significativo in materia di farmaci innovativi, che ha chiaramente il senso di mettere tutto il popolo italiano, soprattutto tutte le persone che non si potrebbero permettere certi farmaci, in condizione di poterne usufruire in maniera altrettanto efficace di chi ha disponibilità finanziarie. Tra questi interventi sanitari mi piace ricordare la ripresa su basi finalmente corrette della sperimentazione contro le malattie ad esito infausto. Infine, sempre in merito alla socialità, vorrei ricordare le politiche nel settore dell'istruzione. Se ne era parlato già nel provvedimento cosiddetto della buona scuola. Qui si sono introdotti ulteriori elementi. C'è stata anche qualche polemica sul tema delle scuole paritarie, però vorrei ricordare che l'intervento proposto nel dibattito in Commissione al Senato ha la finalità di evitare che le scuole vengano chiuse, come sta capitando purtroppo in molte parti del Paese, garantendo, quindi, anche per questa via il diritto alla studio, ineliminabile così come le borse di studio che abbiamo, sia pure in forma limitata, rifinanziato assieme alle nuove assunzioni di ricercatori e di professori delle università. Infine, sempre sul piano sociale nei documenti finanziari al nostro esame c'è una parte significativa in tema di politiche per aiutare la ripresa del lavoro, ad esempio delle donne a seguito di una maternità, e per far fare un passo avanti ai congedi anche per i padri. Tali misure introducono - questo è un fatto significativo di cui, a mio avviso, si è parlato poco - un ruolo nuovo della contrattazione collettiva, facendola diventare fattore di diffusione anche di un welfare aziendale, cioè una nuova forma di sostegno al reddito dei lavoratori attraverso tutele sociali e servizi. È importante ricordare anche la riduzione del taglio che era stato previsto per i CAF ed i patronati, collegato però in maniera molto stretta a politiche di semplificazione fiscale nel caso dei CAF e di maggiore assistenza sociale nel caso dei patronati. Sul tema dello sviluppo, possiamo dire che sul secondo filone, l'asse fondamentale e l'obiettivo su cui la Commissione aveva cominciato a riflettere è e rimane quello del tema delle politiche per il Sud. Le ipotesi presenti anche in molti emendamenti erano molto forti e relative sia al credito di imposta per gli investimenti, sia alle politiche di rafforzamento della decontribuzione per le assunzioni. Desidero sottolineare che la serietà e la complessità dell'intervento e il bisogno di individuare con precisione e non in modo propagandistico o incerto gli strumenti da utilizzare rendono necessario che questo tema venga affrontato in tempi diversi (non in modi); esso pertanto sarà oggetto di confronto alla Camera dei deputati. Ci piace però immaginare, come in un'ideale staffetta, che il testimone che passa adesso alla Camera porterà ad un risultato finale che valorizzerà il lavoro fatto al Senato facendolo coincidere con quello svolto alla Camera, perché quando si arriva al traguardo i primi metri contano come gli ultimi. Vorrei ricordare che, nel corso del dibattito in Senato sul disegno di legge di stabilità, si sono fatti alcuni rilevanti interventi in tanti settori in tema di sviluppo. Spiace che un senatore esperto come il collega Quagliariello abbia in qualche modo banalizzato questo tema individuando i settori come - uso le sue parole - « target di consenso». Penso che l'agricoltura, il turismo, le piccole imprese ed il fondo per le aziende vittime delle insolvenze altrui siano tutti settori protagonisti dello sviluppo e non target del consenso. Da questo punto di vista l'intervento quadro in agricoltura si è articolato in diverse forme: penso all'esenzione della contabilità per gli imprenditori agricoli con volume d'affari inferiore a 7.000 euro, al settore turistico, alla nautica, alle terme, ai parchi e al settore degli ecobonus, il cui utilizzo è stato allargato al settore dei mobili. Questi sono tutti elementi importanti per dare continuità a questo quadro di sviluppo. Certamente ci sono dei settori su cui si è potuto intervenire poco, un po' per le caratteristiche della legge di stabilità, un po' per le problematiche connesse. Per esempio, nel corso del dibattito si è già fatto riferimento al fondo di garanzia e, più in generale, al problema del credito. Credo che questi temi, al di là della legge di stabilità, rappresentino delle urgenze su cui intervenire. Penso in particolare al blocco ancora presente sul credito per tutte le contabilità e le insolvenze bancarie, su cui il dibattito parlamentare ed il confronto con il Governo dovranno continuare nell'ambito dell'esame del disegno di stabilità ed anche oltre. Il capitolo delle istituzioni è stato affrontato solo parzialmente per motivi anche in questo caso oggettivi, in quanto sul tema delle Province e delle Regioni è in corso un difficile confronto tra queste istituzioni ed il Governo centrale. Si è parlato di Comuni: in questo superamento del Patto di stabilità (che di per sé è un fatto molto positivo), si è cercato di migliorare l'utilizzo dei fondi che soprattutto i Comuni hanno, in particolare quelli virtuosi, per poter meglio impegnarli negli investimenti. Qualcosa si è fatto e molto si dovrà fare ancora nei prossimi tempi. Analogamente, per quanto riguarda il tema delle ex Province, pensiamo che alla Camera - quando se ne discuterà - si debba trovare il modo di mettere in sicurezza questi enti nello svolgimento delle loro funzioni fondamentali. Si tratta di materie importanti per i cittadini, come quelle del servizio scolastico e del servizio di viabilità. Sulle Regioni rimane aperto e da affrontare il tema di come rendere compatibile un quadro, anche in questo caso, di certezza di bilancio e di riduzione delle spese con la garanzia della qualità e della diffusione dei servizi. È rimasto sullo sfondo un tema, quello previdenziale, sul quale non è necessario - come qualcuno sostiene - smontare il sistema. É però necessario, oltre a salvaguardare le ultime realtà che ancora definiamo con il termine, purtroppo tristemente noto, di «esodati», affrontare un tema che invece è dentro la realtà quotidiana: quello della flessibilità in uscita per le tante persone che purtroppo ancora perdono il lavoro oltre i sessant'anni. Concludo il mio intervento con un ragionamento di questa natura. La legge di stabilità rappresenta una forte accelerazione nel cammino iniziato due anni fa per dare una prospettiva di crescita al Paese. Con questa manovra finanziaria, signor Presidente, si fanno importanti passi in avanti; vi è un cammino che si è compiuto e un cammino ancora da compiere con altri atti alla Camera e nel prossimo futuro. L'importante è che ciò avvenga nella giusta direzione e soprattutto con l'obiettivo di far ripartire il Paese, per guardare con più certezza e con più forza al futuro che ci attende.
2015-11-19	PD	ZanoniMagdaAngela	ZANONI, relatrice. Pur in uno scenario nazionale ed internazionale che deve fare i conti con le esigenze di sicurezza e di investimenti per la difesa dei nostri cittadini, la manovra di finanza pubblica per l'anno 2016 si sviluppa in un quadro di ripresa economica ed occupazionale. Per l'anno in corso è prevista una crescita del PIL dello 0,9 per cento, mentre per il 2016 - secondo le stime della Nota di aggiornamento al DEF - l'andamento dell'economia nazionale dovrebbe ulteriormente accelerare, per attestarsi ad un tasso di crescita programmato dell'1,6. E vorrei sottolineare che non sempre si ha questa capacità programmatoria e non è sempre detto che le previsioni, certe volte anche ottimistiche, si realizzino. Nella Nota di aggiornamento al DEF il Governo ha illustrato una cornice macroeconomica in miglioramento rispetto ai dati disponibili dello scorso anno. Stante la conferma dell'entità della revisione a rialzo e delle previsioni di crescita del PIL reale, formulate a settembre, i contenuti della legge di stabilità al nostro esame tratteggiano un orientamento di politica fiscale chiaramente rivolto a perseguire l'obiettivo di ridurre il carico fiscale delle imprese e per le famiglie e di stimolare gli investimenti privati, anche attraverso l'utilizzo dei margini di flessibilità previsti all'interno del Patto di stabilità e crescita. Tale impostazione è motivata dal fatto che la riduzione del rapporto debito-PIL - che attualmente è l'indicatore che presenta maggiore criticità per il nostro Paese - può essere perseguita sia con la disciplina di bilancio che, soprattutto, con un ritmo a tassi sostenuti di crescita del PIL nominale. Nel Documento programmatico di bilancio per il 2016, trasmesso lo scorso 15 ottobre dal Governo alla Commissione europea e all'Eurogruppo, sono stati confermati tali orientamenti e sono state chiarite le ragioni che portano a chiedere condizioni di maggiore flessibilità di bilancio. In particolare, vengono elencate le nuove riforme che giustificano il margine ulteriore di 0,1 punti di PIL e gli investimenti cofinanziati a fronte del richiesto margine di 0,3 punti di PIL, nonché viene descritto l'impatto della cosiddetta emergenza migranti, a fronte della richiesta di ulteriori 0,2 punti di PIL di flessibilità. Ma veniamo ora a quelli che sono gli interventi previsti. L'ammontare della manovra di finanza pubblica senza la "clausola migranti", in termini di indebitamento netto, è pari a 28,6 miliardi di euro. Di questi, 16,8 miliardi sono destinati alla sterilizzazione delle clausole di salvaguardia relative all'aumento dell'IVA e delle accise e alla riduzione delle agevolazioni fiscali. Credo che questa sia una politica coraggiosa che il nostro Governo ha proposto e che la Commissione ha pienamente recepito. È una manovra niente affatto - per così dire - mediatica, al contrario, poiché impedisce il verificarsi di un aumento dei prezzi futuro, i cittadini non percepiscono i suoi effetti. Si tratta, però, davvero di un atto utile nella presente fase, in un quadro di ripresa economica ed occupazionale. Nelle proposte, 4,5 miliardi di euro sono stanziati per la cancellazione dell'IMU sui macchinari imbullonati e sui terreni agricoli e della TASI sull'abitazione principale; 834 milioni per gli sgravi contributivi per le assunzioni; 434 milioni per la detassazione dei premi di produttività; 130 milioni per l'ammortamento dei beni strumentali; 113 milioni per la proroga delle detrazioni IRPEF sulle ristrutturazioni edilizie e la riqualificazione energetica; 186 milioni per le misure relative a regimi fiscali agevolati; 940 milioni per le misure in materia di disagio sociale e lotta alla povertà (credo che questo sia un segnale importante, all'interno di questo quadro); 160 milioni per l'opzione donna; 300 milioni per il rinnovo dei contratti; 100 milioni per interventi nella Terra dei fuochi; 666 milioni per le nuove regole di finanza pubblica per gli enti territoriali. Prima di passare ad illustrare brevemente tutti questi temi, vorrei sottolineare che le numerose audizioni che sono state svolte in preparazione dei lavori della Commissione sono state estremamente utili e ci hanno consegnato un quadro estremamente variegato, anche con elementi di cautela, come quelli riportati dall'Ufficio parlamentare di bilancio, che ha sottolineato alcune criticità, di cui non possiamo che condividere l'entità e l'importanza. Tuttavia, nelle audizioni abbiamo avuto anche elementi di grande conforto: l'ISTAT, nella sua audizione, ci ha detto che i dati di ottobre sul clima di fiducia dei consumatori mostrano valori ai massimi degli ultimi anni, con un aumento particolarmente marcato per la componente relativa alla situazione economica. Anche dal lato delle imprese, l'indice composito del clima di fiducia evidenzia un graduale miglioramento. Ma, nel suo rapporto, l'ISTAT ha anche sottolineato un aspetto di cui la Commissione si è fatta assolutamente carico, spiegandoci che l'intervento sull'abitazione principale interesserà un'ampia platea di beneficiari. Secondo i dati dell'indagine annuale dell'ISTAT sui redditi e le condizioni di vita del 2014, circa 18 milioni e mezzo di famiglie (il 72 per cento) sono proprietarie dell'abitazione in cui vivono; ma - e questo lo voglio sottolineare, perché è stato l'elemento fondamentale di una parte rilevante del lavoro in Commissione - 4,775 milioni di famiglie abitano, invece, in una casa in affitto. Questo elemento ci ha fatto molto riflettere e abbiamo pensato che, pur condividendo il quadro complessivo della manovra proposta, forse la Commissione avrebbe potuto lavorare su una fascia più debole dei nostri cittadini, perché è evidente che coloro che vivono in affitto appartengono alla fascia più debole e sicuramente di reddito più basso. Su questo la Commissione ha lavorato a lungo, avanzando proposte e recependo molti degli emendamenti che sono stati presentati, anche in modo trasversale, da molte forze politiche. Su questo si soffermerà, poi, la relatrice Chiavaroli. L'altro aspetto che mi preme sottolineare in questa relazione è che, in questo quadro di miglioramento dell'economia, l'aumento della probabilità di transizione da contratto a termine ad un'occupazione a tempo indeterminato, che si può configurare sia come trasformazione, sia come cambiamento di lavoro, si osserva tra le donne, che passano dal 16,9 al 21,6 per cento. Tra gli uomini, la crescita della frequenza di transizione verso il tempo indeterminato si registra per i disoccupati. Io credo che queste considerazioni, insieme all'altra (ossia che la probabilità di transizione da contratto a termine a contratto a tempo indeterminato interessa maggiormente i venticinque-trentaquattrenni) siano elementi importanti, che ci fanno riflettere in positivo, sapendo bene che, oltretutto, lavorare sull'aumento di lavoro a tempo indeterminato per le donne è molto significativo per la loro possibilità di programmarsi una vita e di gestire il loro futuro. Ma soprattutto, anche dal punto di vista economico, il lavoro della donna ha un effetto moltiplicatore perché, come sappiamo, il lavoro di una donna comporta una moltiplicazione dei posti di lavoro in quanto il suo impiego rende necessario un aiuto in famiglia, creando con ciò nuovi posti di lavoro. Ho riportato questi dati ISTAT, molto utili per i nostri lavori, perché mi sembravano importanti. Le misure proposte da questa manovra, sono, innanzitutto, misure per la crescita, che si muovono secondo tre direttrici di intervento. La prima, relativa alla non applicazione dell'aumento delle accise e dell'IVA (clausole di salvaguardia 2013 e 2014), è prevista per il 2016. In assenza di questa misura si sarebbe realizzata una manovra con effetti recessivi sia sulle imprese sia sulle famiglie. La seconda area di intervento riguarda il cosiddetto «pacchetto casa», nell'ambito del quale rientrano le misure di esenzione di imposta sull'abitazione principale e le proroghe dell'ecobonus. La terza direttrice riguarda interventi specifici di sostegno alle attività produttive, fra cui spiccano le norme sull'ammortamento dei beni strumentali, l'esenzione di imposta sui cosiddetti imbullonati e sui terreni agricoli, le misure riguardanti il regime dei minimi e la riduzione, a partire dal 2017, dell'IRES. Non mi soffermo sugli aspetti analitici delle misure. Ricordo solo che sul pacchetto degli interventi per la casa la Commissione ha lavorato intensamente, andando a limare gli aspetti della manovra che potevano riguardare i soggetti più deboli: gli affittuari o chi, pur possedendo una casa, deve affrontare il problema dell' handicap nell'ambito della propria famiglia. Si è affrontato altresì il problema delle coppie separate e quindi dell'uso dell'abitazione tra le stesse e si è prestata molta attenzione agli affitti concordati per aiutare il mercato e garantire disponibilità di alloggi alle categorie più indifese. Abbiamo lavorato molto anche sull'emersione degli affitti in nero, ma anche di questo parlerà in maniera più approfondita l'altra relatrice. Sugli interventi per le imprese vorrei far presente che nell'audizione con la Confindustria quest'ultima, condividendo l'impianto della manovra, ha chiesto alle Commissioni parlamentari di confermare l'impianto della medesima, completandola con misure volte a sostenere gli investimenti privati al Sud, anche nell'ambito della ricerca e dell'innovazione, nella convinzione che tali misure possano sostanzialmente contribuire ad accelerare la ripartenza economica e a potenziarne gli effetti, rendendo così più vicino e sostenibile il traguardo del 2 per cento di crescita annua del PIL a cui il nostro Paese deve puntare nel breve periodo. Fra tutte le misure citate poc'anzi, mi soffermo soltanto su alcune per la loro importanza. Credo che l'attenzione al mondo dell'università, della ricerca, della scuola superiore e delle nostre eccellenze, nel tentativo di far emergere i nostri giovani e di farli restare nel nostro Paese, rappresenti un obiettivo importante. In questa direzione la nostra Commissione ha voluto dare un contributo. Ciò che mi preme ancora sottolineare concerne le misure per il disagio sociale contenute in questa manovra. Le diverse misure introdotte per la lotta alla povertà (l'introduzione di un'unica misura nazionale di contrasto alla povertà, l'istituzione di un fondo per il contrasto alla povertà educativa, la cessione di prodotti freschi e facilmente deperibili insieme ad una serie di altre misure sulle non autosufficienze e sulle adozioni internazionali) dimostrano come l'attuale manovra finanziaria sia molto attenta a queste categorie sociali. Credo che tutti noi dobbiamo lavorare perché la crescita ci sia, ma senza dimenticare nessuno. Tutti devono avere la possibilità di seguire il processo di crescita; in particolare, devono avere la possibilità di non sentirsi abbandonati, di non sentirsi soli e di avere una chance di miglioramento proprio le categorie con maggiori difficoltà, a partire dai nostri bambini. Signor Presidente, dato che in questi giorni si è molto parlato di tutte le misure e degli elementi contenuti nei disegni di legge al nostro esame, mi avvio alla conclusione, anche per lasciare spazio alla mia collega relatrice. Il percorso compiuto in Senato, questa volta è stato importante. Credo infatti che con la collaborazione di tutti si sia impostato un percorso condiviso che ci ha portato qui oggi, garantendo il rispetto dei tempi e dando comunque la possibilità a tutti coloro che hanno presentato emendamenti di illustrarli. Ricordo che siamo partiti con 3.500 emendamenti presentati e che si aveva la sensazione di non riuscire a farcela, di non poter esprimere un voto su tutto e di non poter dare una risposta a tutti. Il percorso che abbiamo svolto, che è stato condiviso, ci ha obbligato a dire anche tanti no. La legge di stabilità ha però una sua coerenza nelle misure per il raggiungimento del potenziamento della ripresa. Il lavoro della Commissione ha confermato l'impianto della manovra, cercando di coprire alcuni problemi in particolare e cercando di rispondere alle sollecitazioni emerse durante le audizioni. Qualche volta il rispetto dei tempi diventa sostanza. Il Senato si era assunto l'obiettivo di concludere il proprio lavoro, dando mandato alle relatrici e portando in Aula entro questa settimana i documenti finanziari. Lo abbiamo fatto con la collaborazione di tutti e con attenzione alla crescita del Paese, cercando di non far rimanere indietro nessuno, con la consapevolezza che nessun Paese è un'isola e più che mai lo abbiamo capito questa settimana quando ci siamo sentiti così vicini ai nostri vicini di casa e alla città di Parigi. Concludo ringraziando tutti, avendo la consapevolezza che il percorso che abbiamo fatto può contenere ancora delle lacune che sono state sottolineate e che probabilmente la mia collega relatrice illustrerà. Sicuramente si tratta di temi importanti come gli interventi per il Sud e le pensioni che non abbiamo potuto affrontare in questa sede anche perché si trattava della prima lettura. Sappiamo però che vi è la possibilità di proseguire alla Camera il lavoro che è stato svolto. Quindi io ringrazio ancora una volta davvero tutti, a partire dalle minoranze che non hanno assolutamente fatto ostruzionismo, ma hanno collaborato. Tutti insieme, infatti, abbiamo interamente esaminato i 3.500 emendamenti presentati. È stato un lavoro faticoso, complicato, ma che credo abbia dato delle soddisfazioni a tutti noi in termini di approfondimento dei problemi. Questo non vuol dire che si sia arrivati a conclusioni condivise da tutti, ma sicuramente tutti hanno avuto la possibilità di dire la loro e noi, credo, abbiamo ascoltato tutti. Grazie Signora Presidente. Grazie a tutti.
2015-11-20	M5S	GirottoGianniPietro	Negli ultimi venti anni in Italia si è assistito a un costante deterioramento della produttività e degli investimenti, alla caduta degli indici di progresso tecnologico, ad una perdita di quote di valore aggiunto nel manifatturiero (e particolarmente nei comparti più tecnologicamente avanzati, come la meccanica, che rappresenta il cuore dell'industria italiana). Invece il sottofinanziamento di settori strategici come la scuola, l'università e la sanità, nonché i deboli segnali sul tema della produttività lasciano dubbi sulla capacità della manovra di segnare un'effettiva inversione di tendenza rispetto agli anni precedenti.
2015-11-24	LN	DivinaSergio	A forza di dimenticare il comparto, finirà che tutto il settore della pubblica sicurezza scivolerà nell'area della povertà: già oggi sono al limite. Tra un po' verranno forse premiati, perché, scendendo sotto una certa soglia potrebbero almeno ottenere gli 80 euro al mese, che si danno quasi a mo' di elemosina, per tutte quelle situazioni lavorative sotto una certa soglia di reddito. È vergognoso quello che non sta facendo questo Governo, come prende in giro la gente e i propri servitori, che si prodigano, senza veder riconosciuti gli straordinari, con paghe da miseria, ricevendo un aumento da barboni, ma che ancora sono in prima fila, pronti a per dare anche l'estremo sacrificio della vita per la Nazione. È vergognoso come li stiamo trattando. Questa è una parte del mondo del lavoro, ma tutti i lavoratori, dopo tutte le filippiche del Governo Renzi, si devono veder tagliare ulteriori 50 milioni di euro, perché, avendoli promessi alla scuola, si devono togliere al comparto e al fondo sociale per l'occupazione. Verrebbe da usare epiteti e parole forti: diciamo solo vergogna, vergogna, tre volte vergogna!
2015-11-24	LN	DivinaSergio	Se parliamo, dobbiamo farlo su qualcosa di legittimo. Il provvedimento possiede i requisiti di necessità ed urgenza previsti dalla Costituzione. Si tratta di requisiti abbastanza elastici, nel senso che li possiamo adattare e tutto può essere visto sotto l'ottica dell'urgenza, al punto che la Corte costituzionale ha dovuto restringere un po' il campo e, negli anni in cui si continuava a reiterare decreti-legge, ha statuito che non si possono reiterare tout court decreti-legge che non sono stati convertiti nei termini previsti dalla legge. La Corte costituzionale ha inoltre introdotto un altro concetto, che è quello della omogeneità di materia. Mi rivolgo alla collega Manassero, che - giustamente - sia in Commissione, che con l'intervento svolto in Assemblea ha sostanzialmente detto che non c'è e non esiste omogeneità di materia, al punto che quando in Commissione è stato chiesto perché l'altra parte del provvedimento non veniva illustrata, la risposta è stata che la competenza non era della Commissione, trattandosi di materia aliena. Infatti, il provvedimento passa dall'argomento del decoro di edifici scolastici (riconducibile alla materia dell'edilizia scolastica) a quello dei lavori socialmente utili (riconducibile alla materia del lavoro) e mescola le questioni delle grandi imprese in amministrazione straordinaria (problemi di economia e dei massimi sistemi) con quelli dei territori colpiti da eventi meteorologici eccezionali (unico tema che potrebbe forse rivestire il carattere di urgenza, ma al di fuori della materia del decreto-legge, in quanto riconducibile a quella della protezione civile e del pronto intervento). Se il Governo può permettersi il lusso di obbligare il Parlamento a parlare di ciò che vuole e non di ciò che la legge gli consente, siamo allora tutti legittimati a parlare di ciò che vogliamo. A questo punto il Governo fa ciò che vuole (anche quello che non potrebbe neanche fare), io invece non faccio ciò che voglio e tratto solo una piccola questione contenuta nel provvedimento: mi riferisco al tema del lavoro. La sintesi della sintesi potrebbe essere: è un provvedimento che va a tagliare soldi ai lavoratori, perché così è; si tagliano infatti 50 milioni di euro al Fondo sociale per l'occupazione e la formazione. Ciò avviene dopo che il Governo ha ribadito in più occasioni che bisogna aumentare la spesa, i consumi e la domanda interni, ridando ossigeno e qualche denaro in più a chi non ha propensione al risparmio ( ergo, deve spendere tutto il proprio stipendio per vivere). Dopo aver fatto questi quei bei ragionamenti, il Governo va a tagliare proprio il settore volto ad integrare chi si trova in difficoltà ed ha bisogno di un sostegno pubblico all'occupazione. Dopo aver magari perso giornate di lavoro e di negoziazione con le Regioni per trovare soluzioni a queste emergenze sociali, il Governo dà un tratto di penna e dice: «siccome ho promesso alla scuola e non ho mantenuto la promessa» - non si tratta peraltro di un'urgenza, in quanto mantenere un edificio pubblico in perfetta efficienza non è una cosa straordinaria, ma rientra nell'ordinario ed è la cosa più normale ed ovvia che ci sia - «togliamo soldi al Fondo sociale per occupazione e formazione per darli alla scuola». Si tratta dunque di una partita di giro all'interno del provvedimento. A proposito di lavoro, confrontiamolo con il provvedimento che abbiamo appena licenziato, ovvero con la legge di stabilità. Tutto il comparto pubblico da sette anni si vede bloccato ogni tipo di rinnovo e di adeguamento salariale e dunque i tre milioni di lavoratori che lo compongono si vedono accontentati con 300 milioni di euro, che, tradotto, significa un aumento di stipendio di circa otto euro al mese. Se vogliamo vederla ancora più grave, guardiamo al comparto sicurezza, che ha ottenuto 74 milioni di euro, che, divisi per tutti gli addetti del settore, significano 7 euro a testa. Stiamo parlando dei Carabinieri, della Polizia e del sistema delle forze di pubblica sicurezza, le quali oggi sono chiamate ad uno sforzo straordinario, come può vedere chiunque abbia girato per Roma. Capiamo infatti che il momento è tale che dobbiamo mettere in pista le tutta la deterrenza possibile e tutte le forze armate possibili, per dare sicurezza ai cittadini e fare deterrenza nei confronti di chi vorrebbe destabilizzare anche il nostro Paese. Nella legge di stabilità abbiamo proposto una cosa banale, ovviamente è stata bocciata, e che non costava niente. Abbiamo proposto, infatti, dal momento che con il 5 per mille dell'IRPEF finanziamo una serie di associazioni, che a volte sono la copertura di altre attività, poco legali o poco legittime, e troviamo queste stesse associazioni in piazza, a combattere battaglie urbane, contro la pubblica sicurezza e i nostri agenti, di dare almeno la facoltà al cittadino contribuente la possibilità di scegliere a chi destinare il proprio 5 per mille, se a queste associazioni o alle forze di polizia, che magari danno qualche risposta positiva e tranquillizzano tutti noi cittadini.
2015-11-24	LN	TosatoPaolo	Il senatore Tonini ha detto che l'articolo 1 è dedicato alla bella scuola. Io chiederei alla maggioranza e, in particolare, al Presidente del Consiglio di evitare le continue definizioni di buona scuola e bella scuola che nulla hanno a che fare con la realtà dei fatti. Abbiamo visto come la riforma della cosiddetta buona scuola abbia determinato la protesta generalizzata di studenti e insegnanti a fronte di un provvedimento assolutamente inadeguato. E oggi vediamo la rubrica di questo articolo che potrebbe far sperare in interventi importanti per la ristrutturazione degli edifici scolastici; invece, l'unico intervento inserito è legato al finanziamento per l'assunzione di personale necessario alle pulizie per il decoro degli istituti scolastici. Va bene il decoro, ma cosa si fa se i tetti crollano sulle teste degli studenti e se le risorse alle Province sono sempre più ridotte e diventa praticamente impossibile la manutenzione ordinaria degli edifici scolastici? Ebbene, ciò dimostra la totale pochezza degli interventi previsti.
2015-11-24	M5S	CatalfoNunzia	Signora Presidente, colleghi, ci ritroviamo a discutere in questa Aula l'ennesimo decreto-legge omnibus emanato da questo Governo. Un decreto-legge che dovrebbe trattare, a leggere i titoli degli articoli, temi importantissimi: la messa in sicurezza degli edifici scolastici e il dissesto idrogeologico. La questione, colleghi, è però in che modo vengono affrontati questi temi nel decreto-legge. Dal punto di vista del Movimento 5 Stelle, essi vengono affrontati poco e male. Infatti, i primi due articoli, più che occuparsi degli edifici scolastici, trattano la proroga dei lavoratori socialmente utili, utilizzati da istituti scolastici e amministrazioni pubbliche. Vorrei soffermarmi sulla parola «proroga», che ormai i lavoratori e queste Aule sentono da decenni: non si dica mai che si vuole risolvere il problema in modo definitivo. A noi del Movimento 5 Stelle viene da pensare che l'ostinazione di questo Governo e di questa maggioranza nel prorogare la precarietà dei lavoratori torni utile proprio a coloro che lo propongono. Lasciare i cittadini e i lavoratori in condizioni di eterna precarietà ed incertezza - in questo caso si tratta di persone che svolgono questo cosiddetto lavoro da più di quindici anni - non solo non permette loro di portare avanti un progetto di vita, di prendersi cura della loro famiglia, di formarsi e di riqualificarsi per entrare nel mondo del lavoro con un progetto serio come noi proponiamo con il reddito di cittadinanza, ma, al contrario, li tiene in un limbo dove non ci sono contributi versati, dove non c'è un vero e proprio contratto di lavoro e li tiene legati soprattutto alle decisioni della politica. I miei occhi hanno visto tante volte raggruppamenti di lavoratori socialmente utili chiamati ad ascoltare il politico di turno che promette loro la cosiddetta proroga, che viene effettuata di anno in anno proprio per tenerli legati e per consentire a tali politici di avere un bacino elettorale e clientelare negli anni. Con questo decreto-legge non si vuole risolvere in modo definitivo né il problema dei lavoratori, tantomeno quello dell'edilizia scolastica. Gli edifici scolastici non si mettono a nuovo e si rinnovano, malgrado le belle parole come buona scuola e bella scuola, con un corso di formazione velocissimo fatto ai lavoratori socialmente utili che prima svolgevano il ruolo di collaboratore scolastico e che ora si improvvisano muratori, imbianchini e quant'altro. Gli interventi si devono fare in modo strutturale, importante e con delle risorse corrette, giuste ed eque. Se sono fatti bene lo dobbiamo chiedere alle famiglie italiane e agli studenti. Personalmente ho fatto un giro per le scuole anche della mia città e ho visto in che condizioni si trovano: i controsoffitti crollano, e siamo fortunati quando crollano di notte o di sera, ma crollano anche di giorno. Sotto quei controsoffitti, quei tetti, quei corridoi dove piove e quei crolli ci sono bambini, intere scolaresche, ragazzi, docenti e personale che hanno diritto a vivere e ad essere tenuti in un posto sicuro. Le famiglie italiane, le mamme e i papà italiani devono potersi sentire al sicuro e tranquilli quando mandano i loro figli a scuola e non pensare che, da un momento all'altro, potrebbero essere feriti perché c'è un crollo di un controsoffitto. Questo è capitato anche a me.
2015-11-24	PD	FasioloLaura	Signor Presidente, colleghe e colleghi, segnalo che un dirigente scolastico, Livio Bearzi, sta scontando presso il carcere di Udine quattro anni ed oltre di reclusione. Sono andata a trovarlo due giorni fa; la sentenza è passata in giudicato e credo che sia il primo preside a finire in carcere e ciò per responsabilità connesse con il decreto legislativo n. 81 del 2008, il testo unico sulla salute e sicurezza sul lavoro. La sua detenzione presso il carcere di Udine, in esecuzione della sentenza di condanna confermata in Cassazione lo scorso 23 ottobre, è legata al terremoto che ha squassato L'Aquila il 6 maggio del 2009 e ha determinato, in quel quadro di devastazione, anche il crollo dell'istituto di cui era rettore Bearzi, il Convitto nazionale Domenico Cotugno, crollo in cui tre studenti persero la vita e altri due rimasero feriti. Il Convitto aveva sede in un edificio ottocentesco vetusto e, per quanto riguarda la sicurezza, al dirigente venne attribuita l'accusa di un comportamento di inerzia per l'omessa valutazione dell'enorme pericolo incombente sul palazzo, dove aveva consentito la prosecuzione delle attività. Peraltro, il Convitto nazionale era stato evacuato sette giorni prima del terremoto del 6 Aprile, in seguito erano intervenuti i Vigili del fuoco ed i tecnici di Provincia, Comune e Protezione civile che, da quanto ho letto sugli organi di stampa, avrebbero dato l'agibilità per la ripresa delle attività. Conosco bene il problema avendo diretto personalmente diversi istituti scolastici, che non è di poco conto che è stato più volte affrontato tra i dirigenti. Senza entrare nello specifico della sentenza né delle sue motivazioni, cosa che non è possibile, dirò che si tratta di una vicenda drammatica che ha scosso il mondo della scuola e non solo per la tragedia della morte e del ferimento dei giovani studenti; infatti l'anima della scuola sta vivendo anche il dramma di un dirigente che, se è responsabile della sicurezza, viene anche travolto da una normativa complessa e tale da determinare incombenze di natura tecnica estremamente delicate, alle quali, per quanto preparato, difficilmente riesce a far fronte senza specifiche competenze, titoli e specifica formazione. Certo che la gestione, la manutenzione, la sicurezza e il controllo degli edifici pubblici, tanto più nel caso di scuole, devono inserirsi in un piano nazionale che impegni, a cominciare dalle aree a più elevato rischio sismico, le migliori professionalità.
2015-11-25	LN	ComaroliSilvanaAndreina	Signor Presidente, noi ci troviamo a discutere l'ennesimo decreto-legge, che è sì un decreto snello, ma che purtroppo mette insieme argomenti estremamente diversi l'uno dall'altro. Per quanto riguarda, ad esempio, l'amministrazione straordinaria e controllata dei commissari di alcune aziende, applica delle proroghe, ma ci si dimentica - o meglio, il Governo si è dimenticato - che presso la Commissione competente alla Camera, in sede referente, si sta proprio discutendo di questo, quindi anziché approvare effettivamente una legge coordinata, completa e comprensibile ai cittadini, ci si limita ad inserire un articoletto in questo decreto-legge e intanto prosegue l' iter alla Camera. Come si può immaginare, quindi, ancora una volta si inseriscono norme da una parte e dall'altra, tutto per rendere difficile ai cittadini la comprensione della legge, ma del resto offuscare e sparpagliare le carte a Renzi piace. Ci ha poi lasciati stupiti il fatto che in questo decreto-legge si parli di decoro degli edifici scolastici: Renzi ha fatto tutta una serie di annunci in televisione e su Twitter sulle scuole belle, sull'importanza delle scuole, sulle misure antisismiche e sulla questione della messa in sicurezza degli edifici dove vanno i nostri bambini a studiare, creando determinate aspettative, ma se si va a ben vedere, queste misure non riguardano l'edilizia delle scuole né la loro sicurezza, ma piuttosto la questione dei lavoratori e degli ex lavoratori socialmente utili, che è stata oggetto di una trattativa Stato-Regione, seguita dalla stipula di un accordo. Si sta parlando, peraltro, non di poche ma di molte risorse finanziarie che arrivano dal CIPE e che vengono sottratte all'edilizia scolastica. Non di scuole belle si parla, quindi, ma di proroga dei contratti a questi lavoratori socialmente utili. Di cosa stiamo discutendo allora? Stiamo discutendo appunto - lo dico per trasparenza - solo di lavoratori socialmente utili. Se questo però fa parte del programma scuole belle, ovvero di tutta l'iniziativa sulla scuola tanto decantata e tanto pompata da questo Governo, sarebbe anche interessante capire come vengono gestiti questi fondi. Nella gestione di questi fondi, quello che ci ha lasciati estremamente perplessi, tanto da indurci a presentare emendamenti correttivi di questo modello di riequilibrio dello stanziamento dei fondi, è che nell'assegnazione di questa prima rata al programma scuole belle, di ben 130 milioni di euro, si evidenzia una immensa disparità tra le diverse parti del territorio nazionale, perché anche in questo caso ci sono cittadini di serie A e cittadini di serie B. Le assegnazioni vengono fatte da Regione a Regione e ci sono delle Province del Nord totalmente escluse. Ci ha anche lasciato perplessi l'aver scoperto l'esistenza di molte più scuole beneficiarie di tali fondi in alcune Regioni (probabilmente scuole più belle e più pulite, visto anche che questo programma dovrebbe servire proprio a questo), e la quasi inesistenza in altre Regioni. Un esempio su tutti, signor Presidente: dei 130 milioni, ne vengono assegnati circa 20 alla Puglia, 12,5 alla Regione Calabria, 50 alla Regione Campania e alla povera Lombardia vengono lasciati solo 2 milioni. Signor Presidente, questa è disparità! Non ci sono lavoratori del Nord e lavoratori del Sud, ci sono lavoratori italiani! La nostra preoccupazione è che non ci deve essere un modello diverso a seconda della Regione in cui si vive, perché questo concetto è sbagliato e il Governo dovrebbe abolirlo e cercare di tutelare veramente tutti i cittadini italiani.
2015-11-25	M5S	EndrizziGiovanni	Signora Presidente, mi riservavo di intervenire in fase di dichiarazione di voto ma, vista la disponibilità del Governo ad accogliere unicamente ordini del giorno, vorrei chiedere al Sottosegretario se, trasformando l'emendamento 1.0.1, a mia prima firma, in un ordine del giorno di analogo contenuto, è disponibile ad accoglierlo. Nel testo si chiede, infatti, che il Governo intervenga con un decreto-legge per consentire alla moltitudine di piccole imprese, insolventi verso lo Stato e gli obblighi fiscali e a rischio di chiusura e di fallimento in ragione di queste inadempienze che impediscono in molti casi di lavorare, visto che non si è in regola con la contribuzione - di pagare i debiti in forma di interventi a vantaggio dell'edilizia scolastica e del decoro pubblico, interventi di pubblica utilità presso i Comuni e le piccole amministrazioni. Si tratta di una misura non assistenziale, ma finalizzata a recuperare un gettito fiscale, che altrimenti andrebbe perso, ed anche a mantenere l'occupazione. Queste aziende sono in crisi, perché la crisi è a livello sistemico, e il Governo ci dice che si sta superando. Allora vale la pena dare a queste imprese un'opzione, nell'interesse del fisco stesso e dell'occupazione, per la tutela loro e dei ragazzi che vanno a scuola, i quali potranno avere un edificio più sano, più sicuro e anche più decoroso. Concludendo, richiamo la cosiddetta teoria delle finestre rotte, che mette in evidenza come le persone che vivono in un ambiente degradato sono indotte, istintivamente e inconsciamente, a non averne rispetto. Quindi, se il Governo è favorevole ad accoglierlo, trasformo l'emendamento 1.0.1 in un ordine del giorno di analogo contenuto. PRESIDENTE. Invito il rappresentante del Governo ad esprimersi su tale ordine del giorno.
2015-11-25	M5S	MangiliGiovanna	Signor Presidente, questo provvedimento purtroppo giunge in Assemblea senza un esame approfondito da parte della Commissione referente. Probabilmente si pensa che per gli approfondimenti basti rinviare alle note di lettura e ai dossier, oppure si pensa che sia sufficiente l'esame avvenuto alla Camera in prima lettura perché il provvedimento in questione venga approvato senza alcuna difficoltà in quest'altro ramo del Parlamento, evitando ulteriori e dovute osservazioni. Il bicameralismo imperfetto non è ancora attuato, ma il Governo fa già le prove generali. Chiaramente, questa corsa contro il tempo deriva dall'abuso dello strumento della decretazione d'urgenza, che denunciamo da tempo. Per noi è urgente e necessario che il Governo provveda a risolvere in maniera strutturale le varie problematiche che si presentano, smettendo di tamponare qua e là, destinando poche risorse per poi ritrovarsi punto a capo. Altrettanto grave è la differenza dei contenuti del decreto-legge, che contiene gli argomenti più vari e disparati, prevedendo una serie di misure disomogenee, senza alcuna linea conduttrice in comune. Seppure alcune di queste misure andrebbero condivise nel merito, non ci troviamo concordi sul metodo adottato: riteniamo che sia da tempo giunta l'ora di provare a prevenire i problemi, anziché curarli con interventi tampone. Possiamo notare come si passi da misure sull'edilizia scolastica ad interventi sulla disciplina dell'amministrazione straordinaria delle imprese in crisi, sino a prevedere la riduzione degli obiettivi del Patto di stabilità interno per gli enti locali recentemente colpiti da eventi calamitosi. Non vi permetteremo di trovare il pretesto di essere additati come coloro che vogliono sminuire la portata di questi problemi o di non voler intervenire per aiutare i cittadini colpiti da eventi eccezionali. Tuttavia, non riteniamo che l'azione portata avanti dall'Esecutivo sia la più giusta. L'atteggiamento è sempre lo stesso: azione come reazione e non come prevenzione. Tali interventi andavano adottati in via tempestiva, evitando il ricorso alla decretazione d'urgenza. Con riferimento alla scuola, il Governo ha ben pensato di seguire un'altra sigla, scuole belle, che dispone la previsione di risorse per finanziare interventi di ripristino della funzionalità e del decoro degli edifici scolastici, pretendendo, però, le risorse dal Fondo per lo sviluppo e la coesione, che una volta era il fondo per le aree sottoutilizzate, e dal Fondo per l'occupazione, altro settore rispetto al quale esiste in Italia una drammatica emergenza. Inoltre, la platea di scuole che usufruirà del programma è limitata a quelle interessate dal problema dei lavoratori socialmente utili, quindi non si sceglierà la scuola in base al reale bisogno di manutenzione, bensì al numero di lavoratori da regolarizzare. Chiaramente, avremmo preferito che si lavorasse su un unico intervento organico, tale da riguardare tutti gli edifici scolastici. Riteniamo che sia prioritaria l'opera di prevenzione, con interventi per la messa in sicurezza delle scuole e per l'adeguamento antisismico, magari secondo un programma predisposto sulla base del censimento effettuato con l'anagrafe dell'edilizia scolastica. Oggi, più che mai, vanno risolti i problemi strutturali e manutentivi delle scuole, non per poter dire che le scuole sono belle, ma che sono sicure. Desideriamo che una volta per tutte venga affrontato seriamente questo annoso problema, ritenendo corretto agire secondo un piano di azioni che garantisca finanziamenti considerevoli, ma soprattutto a lungo termine. Con riferimento all'articolo 2, recante misure urgenti in favore delle grandi imprese in amministrazione straordinaria, pare di intravedere in maniera sostanziale una proroga dei piani di cessione aziendale rivolta a favorire precise imprese, evitando l'automatica conversione della procedura conservativa in fallimento. La possibilità di disporre di 12 mesi ulteriori dovrebbe quindi aiutare le aziende in crisi, ma a quanto pare quelle che ne trarranno un beneficio effettivo, trovandosi nelle condizioni previste, saranno pochissime. Stavolta la norma nasce con un obiettivo non scritto, ma preciso: si tratta di una norma emanata con lo specifico scopo di evitare il fallimento della compagnia aerea Blu Panorama, compagnia che negli ultimi cinque anni ha accumulato 160 milioni di debiti. Speravamo di poter affrontare in maniera più analitica lo stato di crisi delle grandi imprese e di individuare le cause degenerative. Magari, in quell'occasione avremmo anche avuto modo di evidenziare l'opportunità di assegnare l'incarico di commissario straordinario a figure di primo piano, distanti dalla politica e nelle quali non si intraveda l'altro male oscuro di questo Paese, costituito dal conflitto di interessi. Ma non c'è stata offerta l'occasione di un confronto su un tema così importante. Sull'articolo 3, contenente misure finanziarie in tema di calamità naturali, non possiamo che constatare l'incapacità di questo Esecutivo non tanto di far fronte all'imprevedibilità degli eventi, quanto piuttosto di evitare il riproporsi delle stesse emergenze. Come è possibile che si pensi soltanto allo svincolo dei parametri del Patto di stabilità? Per i Paesi che hanno dichiarato lo stato di emergenza è necessario che si incominci seriamente a parlare di lotta all'abusivismo, di manutenzione ordinaria dei fiumi e delle strade, ma soprattutto di sanzioni, che rappresentino un valido deterrente a comportamenti illeciti che spesso rimangono impuniti. E che dire dell'assenza, in questo decreto, di molte altre zone recentemente colpite da eventi atmosferici eccezionali, che non meritano evidentemente la stessa attenzione da parte del Governo? Pensiamo alla Sardegna, pensiamo alla Calabria, pensiamo alla Sicilia. Non esistono territori che meritano più di altri. È giunta l'ora di cambiare rotta e di attuare una pianificazione responsabile e seria del territorio. Lo Stato dovrebbe intervenire con un Piano nazionale contro il dissesto idrogeologico. Non vorremmo più vedere situazioni in cui le nostre Regioni vengono flagellate dal maltempo, con i cittadini che hanno danni enormi e lo Stato che interviene successivamente. Serve una concreta pianificazione pluriennale e serve mettere finalmente da parte ricette per soluzioni estemporanee ed incomplete, visto che, tra l'altro, questo tipo di intervento nemmeno risolve le emergenze. Fino a quando non si penserà di farlo, fino a quando verrà adottata questa modalità di operare, non avrete mai il nostro assenso. Per tutte queste ragioni, dichiaro che il Movimento 5 Stelle su questo decreto-legge si asterrà.
2015-11-25	PD	PagliariGiorgio	CERONI (FI-PdL XVII). Abbi pazienza: ma cosa stai dicendo? PAGLIARI (PD). Le due cose non sono tra di loro alternative e incompatibili. Oggi discutiamo dell'introduzione di questa misure in favore della scuola e, in altre occasioni, abbiamo già discusso e discuteremo ancora della scuola sicura. Voglio tornare su un altro elemento: si è molto sottolineato il temo dell'abuso della decretazione d'urgenza, ma in questa disposizione nessuno ha mai contestato che le misure contenute in questo decreto siano urgenti e nessuno ha mai contestato che abbiano tra di loro una omogeneità che non è data dalla materia, ma dalla finalità, ovvero dal fatto di essere misure che riguardano problemi di natura economico‑sociale. Vorrei soffermarmi proprio su questo aspetto, perché il decreto in esame attiene ad elementi che vanno dal diritto allo studio al diritto al lavoro, anche quando parlano di grandi imprese in crisi. Tali misure tendono infatti a tutelare i livelli di occupazione, a salvare, laddove possibile, le imprese in crisi e a non determinare crisi nelle crisi. Ciò vale anche per quanto riguarda le misure sull'emergenza meteorologica. Il dibattito non si è soffermato sul dato che qualifica tale provvedimento, che sta proprio in quel comma aggiuntivo, che prevede che, per l'anno 2015, tutti i Comuni possano avvalersi della deroga al patto di stabilita, per misure che riguardano le calamità. Si può e si deve fare di più? Si deve sicuramente operare sul fattore della prevenzione, anziché su quello dell' eliminazione dei danni fatti. Questo è nella logica e nella realtà dell'azione di Governo, ma oggi queste misure vanno assunte e valutate per quello che sono. Avrei voluto capire dove queste misure non vanno nel senso giusto. Possono essere limitate, sono limitate perché ci sono vincoli di bilancio, ma vorrei capire, ripeto, perché non andavano bene. Voglio fare un'ultima considerazione sull'aspetto delle scuole belle. Qui si è detto che sono stati messi a disposizione 110 milioni. Allora, per mantenere la verità dei fatti su questo tema, ricordo che con l'accordo del 30 luglio 2015, sottoscritto al MIUR, sono stati messi a disposizione 450 milioni: ne sono già stati stanziati 150 nel 2014 e 130 nel 2015. Il provvedimento al nostro esame consente solo di facilitare l'utilizzazione di altri 110 milioni e quindi permette una semplificazione della procedura per consentire la disponibilità di liquidità e la possibilità, quindi, di un utilizzo immediato delle risorse. Per queste ragioni, ribadisco che il Partito Democratico voterà convintamente a favore di questo disegno di legge.
2015-11-25	PD	PagliariGiorgio	Signor Presidente, onorevoli colleghi, il Partito Democratico voterà convintamente a favore del decreto-legge in esame e lo farà ancora di più al termine di questo dibattito, che è stato caratterizzato dalla singolarità - anche se non si tratta di una unicità - derivante da dichiarazioni di voto che, partendo da elementi di demolizione totale, alla fine arrivano ad annunciare un voto di astensione. Questo modo di argomentare è molto singolare e rivela l'imbarazzo di chi non vuole condividere scelte che ritiene giuste, per quanto limitate, e intende sempre trovare il modo di distinguersi, in una logica che non è quella della condivisione dell'interesse generale. Abbiamo sentito dire, in questa sede, che le misure contenute nel decreto sulla bella scuola non vanno bene, perché ci vuole la scuola sicura. Lasciatemi dire che se avessimo stanziato dei soldi per la scuola sicura, ci avreste accusato di non averli stanziati per la scuola bella.
2015-11-26	LN	StucchiGiacomo	Signora Presidente, annuncio il voto favorevole della Lega Nord al disegno di legge in esame e svolgo anche una seconda considerazione: prima dicevo che il sistema scolastico russo è serio, rigido, mira alla meritocrazia e considera le capacità degli studenti; da noi purtroppo c'è la cosiddetta «buona scuola», dall'altra parte un sistema dove vi è una scuola ottima. Sono quindi i russi che si devono fidare di noi; pertanto questo Accordo viene siglato a vantaggio dei nostri studenti, non tanto di quelli russi.
2015-11-26	PD	FasioloLaura	Signor Presidente, colleghe e colleghi, come tutti sapete, ieri si è tenuto un importante Convegno alla Camera, per celebrare la giornata internazionale contro la violenza sulle donne, un Convegno che ha sviscerato tutte le problematiche aperte, tutte le battaglie ancora irrisolte. Si tratta di una sfida che va costruita ogni giorno, in un percorso che coinvolga scuola, famiglia e il sociale. Tutt'altro che il rituale di un giorno, dunque, ma un percorso ancora lungo, un percorso educativo che, come ha ben detto il presidente Mattarella, è volto alla tutela dei diritti di tutte e di tutti ed è alla base del vivere civile. La cultura e la scuola sono i migliori antidoti alla violenza fisica e psicologica, al pregiudizio, alla discriminazione, che sembrano ancora tanto difficili da abbattere. Proprio da questi mondi deve partire quella rivoluzione culturale in grado di formare le nuove generazioni - e mi fa piacere che vi siano studenti nelle tribune - alla parità tra i sessi e al rispetto delle differenze di genere, di tutte le differenze. Allo stesso modo, va ribadita l'importanza dei centri antiviolenza e dei consultori familiari, sostenuti dall'operatività competente e dall'attivismo delle associazioni di volontariato, ormai indispensabili. È necessario che in questa fase delicata di riordino organizzativo delle nuove aziende sanitarie i consultori, a volte scarsamente coinvolti, possano svolgere ed ampliare la loro funzione nel rispetto di un'identità storicamente riconosciuta. La valorizzazione sia dei consultori familiari, sia dei centri antiviolenza risponde a problematiche specifiche di tante donne in difficoltà, che spesso non trovano voce, la giusta assistenza né i necessari giusti supporti per uscire dal tunnel e normalizzare la loro esperienza di vita. Anche oggi, quindi, un grazie a tutte queste associazioni che stanno facendo la rete del volontariato e del sociosanitario, agli interventi qualificati, ai tanti insegnanti, donne e uomini, che lavorano per la crescita armonica delle giovani generazioni nel reciproco rispetto. Una crescita necessaria e urgente. A guardare i dati dei 69 sui 73 centri antiviolenza aderenti a DiRe: 16.678 donne sono accolte in queste case, quindi la strada è ancora tutta in salita.
2015-12-01	PD	FerraraElena	Signor Presidente, onorevoli colleghe e colleghi, rappresentanti del Governo, vorrei dedicare un ricordo alla dottoressa Rita Fossaceca, partendo proprio dalle sue parole: «Avevo visto degli scolari che facevano lezione sotto un albero... (). Così era nata l'idea di realizzare una scuola: è arrivata una prima classe, poi altre quattro; poi una chiesetta e un'infermeria; siamo andati avanti, ci siamo trovati a Novara, in dodici persone, e abbiamo fondato una ONLUS». Quasi per caso, sottovoce, Rita Fossaceca con tanti altri medici e operatori dell'ospedale maggiore di Novara, riuniti nella ONLUS ForLife, si metteva al servizio dei bambini - e non solo - di Mijomboni in Kenya. Racconta tutto questo nel suo diario, che da domenica scorsa non è stato e non sarà più aggiornato. Rita è stata uccisa durante una rapina: il suo è stato un sacrificio per difendere chi amava, sua madre, la famiglia che era con lei in Kenya ed era lì per incontrare e portare cibo, cure e istruzione ad un altro nucleo considerato familiare, quello composto dai ragazzi e dalle ragazze che erano entrati a far parte della sua vita. I colpevoli sono stati individuati, ma nessuno ci potrà restituire la vitalità, la dedizione e l'entusiasmo di un medico che aveva scelto di stare dalla parte dei più fragili, senza clamori ed eccessi. Per questo è importante dar voce oggi all'impegno di Rita e dei tanti volontari di tutte le associazioni che stanno portando il loro aiuto nel mondo. Un volto luminoso del nostro Paese, che merita tutta l'attenzione, la più profonda gratitudine delle istituzioni e sicuramente oggi il cordoglio di quest'Assemblea.
2015-12-03	FI	AmideiBartolomeo	Ringrazio ancora il Presidente e il signor Sottosegretario. Il mio compito, come dicevo prima, sarebbe quello di illustrare questa interpellanza, che ho presentato a metà dello scorso mese di maggio sulla riforma del sistema istruzione. In quel periodo, tale riforma, comunemente chiamata buona scuola, era sottoposta all' iter parlamentare. Più precisamente, la Camera dei deputati iniziava l'esame del disegno di legge presentato dal Governo. Tra i punti qualificanti del provvedimento si trovava la disposizione che autorizzava l'assunzione definitiva di molte categorie di insegnanti precari. Il piano proposto dal Governo, tuttavia, presentava una grave lacuna che il sottoscritto, e Forza Italia per prima, hanno denunciato in sede parlamentare con questa interpellanza. Nello specifico, coloro che sono risultati idonei del concorso svoltosi nel 2012 (e questo lo dico per chi non avesse chiaro il motivo dell'atto in esame) si sono ritrovati, inaspettatamente e ingiustamente, esclusi dal provvedimento di assunzione, nonostante le molteplici rassicurazioni del ministro, Stefania Giannini, e del presidente del Consiglio dei ministri, dottor Matteo Renzi. Abbiamo ricordato nel testo come gli idonei del concorso 2012 abbiano superato il più duro e selettivo concorso della storia repubblicana: secondo i dati del Ministero dell'istruzione, su 327.000 aspiranti hanno superato tutte le prove soltanto in 20.000 tra vincitori ed idonei. Questo significa che solo il 6,1 per cento degli aspiranti è risultato vincitore o idoneo. Scorporando dal totale predetto coloro che alla fine sono risultati vincitori (circa 11.000), si ricava che meno del 3 per cento degli aspiranti che hanno sostenuto le prove sono poi diventati idonei. Inoltre, abbiamo ricordato come tale selezione sia stata ancora più dura (percentuali intorno al 2 per cento degli idonei) in quelle classi di concorso, come scuola dell'infanzia e scuola primaria, dove, a seguito del precedente concorso del 1999, erano risultati idonei migliaia di candidati; che ora sono nelle graduatorie ad esaurimento (GAE) e attendono di essere assunti. Con questa interpellanza, il sottoscritto e Forza Italia hanno voluto denunciare l'iniquità della formulazione originaria del disegno di legge governativo, secondo la quale sarebbero stati assunti gli idonei di un concorso del 1999, vecchio di sedici anni, che fece diventare idonei percentuali anche del 40-50 per cento degli aspiranti, ma non quelli del concorso del 2012 che, come riportato, sono esclusivamente il 3 per cento dei partecipanti. Quello appena riassunto era il quadro che si presentava al Parlamento nella fase iniziale della riforma. E in questo contesto è stata formulata questa interpellanza. Durante l' iter parlamentare, a seguito delle segnalazioni di Forza Italia e di altri attori politici e della società civile, la questione dell'esclusione dal piano assunzionale degli idonei del concorso del 2012 si è conclusa positivamente. Anche questi soggetti sono rientrati a pieno titolo tra gli insegnanti da stabilizzare e vogliamo pensare che la mia interpellanza abbia contribuito a gettare luce su una questione problematica che andava tempestivamente risolta. Allargando l'analisi sul piano delle assunzioni in generale, possiamo osservare a posteriori che il pacchetto complessivo di immissioni realizzato non arriverà a quota 87.000 unità, meno rispetto alle oltre 100.000 assunzioni annunciate nei mesi scorsi dal Governo: una differenza dovuta principalmente alla scarsa disponibilità, a quanto pare, di candidati abilitati all'insegnamento di materie scientifiche. Comunque, va bene l'aver dato una risposta positiva agli idonei del concorso del 2012, ma va male il metodo politico del Governo nel condurre i rapporti con il Parlamento, come dicevo prima (e qui mi inserisco nella seconda parte della mia interpellanza, cui ho dato seguito anche con una mozione in tal senso, depositata qualche giorno fa): proprio a causa della costante inadempienza dell'Esecutivo nel fornire prontamente le spiegazioni politiche richieste dai parlamentari con atti di sindacato ispettivo, le famose interpellanze, interrogazioni e quant'altro, ci troviamo al paradosso di fare una domanda ed essere costretti a risponderci da soli, un po' come la famosa frase del buon Marzullo: «Si faccia una domanda e si dia una risposta». Qui siamo quasi alla stessa situazione. Oggi, ancora una volta, siamo qui a commentare un altro capitolo che mortifica le funzioni e la natura stessa dell'istituzione del Parlamento, organo sovrano della rappresentanza dei cittadini. Infatti, come ho più volte ricordato e come farò anche nel futuro, gli atti parlamentari che chiamano il Governo a rendere conto delle proprie azioni e intenzioni politiche sono quasi sempre ignorati dai rappresentanti dell'Esecutivo, in aperta violazione sia dei Regolamenti di Camera e Senato sia delle norme costituzionali relative alla funzione di controllo che le Camere esercitano sul Governo. Per ognuno degli strumenti di sindacato ispettivo a disposizione del Parlamento, il Regolamento predispone una specifica tempistica da rispettare, con risposte che - nel caso di massima dilatazione dei tempi - devono arrivare comunque entro e non oltre un mese, con riferimento alle interpellanze, che sono quelle che necessitano dei tempi maggiori che vengono concessi. Ad oggi, invece, la percentuale degli atti che hanno ricevuto risposta è di circa il 19 per cento: a mio avviso, è anche eccessivo, perché ero fermo a dati molto più bassi (addirittura di uno su dieci), con un tempo medio che si aggira attorno ai sei mesi, in media, quando va bene. Tale gravissimo problema è stato sollevato prima con un'interpellanza urgente, presentata dal sottoscritto, cui dopo cinque mesi non si è data risposta, quindi con una mozione, entrambe presentate da me come primo firmatario, ma sottoscritte trasversalmente da senatori e senatrici appartenenti a diversi Gruppi parlamentari e da tutti i Capigruppo delle varie forze politiche di opposizione, che hanno comunque diritto di dire la loro. L'arretrato degli atti in attesa di risposta cresce settimanalmente, ma il Governo sembra non voler modificare una posizione inspiegabilmente e gravemente sorda alle esigenze di controllo parlamentare sul suo operato. Ricordo che la ministra Boschi, in occasione di ogni Consiglio dei ministri, snocciola i numeri relativi all'attuazione legislativa del programma di Governo e di smaltimento degli atti secondari da adottare. Colgo l'occasione per suggerirle di usare altrettanta sollecitudine e puntualità nel riassumere ai Ministri i dati sullo stock del sindacato ispettivo inevaso dei rispettivi Dicasteri, invitandoli a prendere coraggio e iniziare a rispondere regolarmente agli atti di sindacato ispettivo. Vede, signor Sottosegretario, il presidente Gasparri - e come lui tanti altri - più volte ha avuto modo di sopportare queste mie richieste continue e forse assillanti in tal senso, ma colgo un'ulteriore occasione affinché lei, in qualità di rappresentante del Governo, si faccia veramente promotrice e paladina di queste istanze che non riguardano solo il sottoscritto o la forza politica che rappresenta, ma tutti i colleghi del Senato. Oggi ce ne sono alcuni, perché gli atti di sindacato ispettivo ovviamente riguardano solo pochi, ma se fossimo tutti qui, tutti insieme non potremmo che gridare unanimemente: «Per cortesia, rispondete alle nostre interpellanze e alle nostre interrogazioni».
2015-12-03	PD	FaveroNicoletta	Nella prima è scritto il seguente messaggio: «Il nostro è un grande Paese, che ha fatto la storia nel mondo (...) certo abbiamo tanti difetti ma anche moltissimi pregi. Io credo in un futuro migliore, ma dobbiamo lottare quotidianamente in Valsesia contro i continui tagli governativi e regionali: sanità, scuola, poste, ufficio delle entrate, camera di commercio, trasferimenti dello Stato ai Comuni (...). Però i soldi per i clandestini ci sono: 36,40 euro al giorno, mentre ad esempio un portatore di handicap grave prende dallo Stato 12 euro al giorno!!! Questa è giustizia sociale? Per me no! Intanto Renzi si compra in leasing un aereo presidenziale da circa 100 milioni di euro grande come quello del Presidente degli Stati Uniti d'America...W L'ITALIA». Il testo del manifesto è stato inviato, con relativo invito, via posta elettronica, ai consiglieri comunali nonché pubblicato nella pagina web dell'albo pretorio digitale, nella pagina «Manifesti», del Comune di Borgosesia. Il contenuto del manifesto, a parere dell'interpellante e dei colleghi cofirmatari (sono 40, tutti i piemontesi del PD lo hanno sottoscritto) è un messaggio politico propagandistico e di parte, del tutto inappropriato in riferimento sia alla carica di primo cittadino del firmatario sia alla celebrazione che intende promuovere. In proposito ricordo che, ai sensi dell'articolo 50 del decreto legislativo n. 267 del 2000, il sindaco è organo responsabile dell'amministrazione comunale e oltre ad essere organo del Comune, egli è organo locale dello Stato e, ai sensi dell'articolo 54, sovrintende all'esercizio di alcune funzioni quale ufficiale del Governo nel rispetto delle linee di indirizzo che il Ministero dell'interno può adottare in tale ambito. Infine, ai sensi dell'articolo 78, comma 1, si prevede che il comportamento degli amministratori, nell'esercizio delle proprie funzioni, deve essere improntato all'imparzialità e al principio di buona amministrazione, nel pieno rispetto della distinzione tra le funzioni, competenze e responsabilità. Si ritiene, pertanto, che il comportamento del sindaco di Borgosesia abbia leso i principi di imparzialità e di buona amministrazione probabilmente impegnando, allo scopo, denaro pubblico. In conclusione, con il presente atto di sindacato ispettivo si chiede di sapere: se il Ministro in indirizzo sia a conoscenza dei fatti rappresentati e quali siano le relative valutazioni; se per la realizzazione e la diffusione del manifesto sia stato impiegato denaro pubblico e in quale importo; se ritenga di dover intervenire, con atti di propria competenza, affinché la celebrazione del 4 novembre, occasione di memoria e di riconoscimento nei valori delle istituzioni e dell'unità nazionale, nel Comune di Borgosesia sia recuperata al suo autentico significato. PRESIDENTE. Il rappresentante del Governo ha facoltà di rispondere all'interpellanza testé svolta.
2015-12-10	PD	RutaRoberto	Signor Ministro, sono a chiederle quando saranno emanati i decreti attuativi della riforma che abbiamo approvato con convinzione per raggiungere gli ambiziosi obiettivi di una pubblica amministrazione efficiente, qualificata e digitalizzata e per rendere il servizio pubblico più moderno ed efficace, in favore dei cittadini e delle imprese. Sono a chiederle, di conseguenza, quando il Governo intenda attivare la contrattazione collettiva per il rinnovo dei contratti del pubblico impiego. Abbiamo infatti scelto di puntare con decisione sia su produttività, professionalità e merito, che solo se valorizzati diventano il volano di crescita per l'intero Paese, sia su innovative forme di controllo, che dovranno essere tanto stringenti quanto efficaci nel fare emergere i casi di malaffare, corruzione e assenteismo che deturpano il buon nome della pubblica amministrazione e dei tanti scrupolosi e qualificati lavoratori della pubblica sicurezza, dei Vigili del fuoco, della sanità della scuola e della formazione, della ricerca, dei Ministeri, della magistratura, delle agenzie fiscali, degli enti pubblici non economici e degli enti territoriali come Regioni, Province, Comuni e camere di commercio. In tal senso, ho ieri depositato una mozione, sottoscritta da 28 colleghi, che impegna il Governo ad assumere iniziative necessarie per giungere in tempi brevi alla conclusione della contrattazione collettiva nel pubblico impiego, bloccata da cinque anni, e ad assumere provvedimenti che prevedono le necessarie risorse da destinare al rinnovo del contratto per i dipendenti pubblici, anche a seguito della sentenza della Corte costituzionale. Infine, per la sanità rimangono alcuni migliaia di operatori, medici e infermieri, per garantire il diritto alla salute. Spero e credo, come immagino, che si risolva subito il tema, già nella legge di stabilità, garantendo forme di immissione di operatori, esattamente per garantire il diritto alla salute dei cittadini.
2015-12-15	M5S	FattoriElena	Tutto questo rientra nel disegno accentratore di Renzi che è passato attraverso la scuola, con la buona scuola, per il jobs act, in cui si accentrano tutti i poteri anche sulle opere sul territorio, per arrivare alla riforma costituzionale in itinere. Abituato a fare scalate politiche attraverso l'elargizione di favori, continua il suo modus operandi, facendo finta - questa volta - di finanziare la ricerca e dando, invece, mancette al mondo industriale, probabilmente sperando poi in un ritorno di voti. A chi ha chiesto quanti soldi saranno dati a questo che - lo ricordiamo - è un istituto di Confindustria, ha già risposto il presidente Renzi dai pulpiti milanesi della nostra grande e fallimentare Fiera, annunciando la riqualificazione di quel sito con quello che si chiamerà "Human technopole. Italy 2040", enunciando l'elargizione di soldi all'Istituto italiano di tecnologia. Per questo progetto verranno stanziati 150 milioni di euro all'anno per i prossimi dieci anni, per un totale di un miliardo e mezzo. E puntuale, dopo la grande annunciazione di Renzi, arriva l'Atto Senato 2145 con i primi 80 milioni. Quindi, è solo una piccola porzione di una quantità enorme di denaro che verrà dato a industriali e non alla ricerca. Per fare un paragone, per sostenere tutta la ricerca pubblica italiana saranno destinati, attraverso i fondi PRIN - sono i Piani di ricerca di rilevanza nazionale e, per rispondere alle senatrici del PD, sono la vera ricerca, e non certo quella dell'Istituto italiano di tecnologia - solo 92 milioni di euro all'anno per i prossimi tre anni. In sostanza, per sostenere tutta la ricerca italiana, si daranno tanti soldi alla ricerca e tanti all'Istituto italiano di tecnologia. Ma allora vediamo cosa è questo Istituto italiano di tecnologia. Istituito nel 2003, per Tremonti - infatti viene chiamato anche istituto Tremonti - questo famoso istituto di ricerca doveva diventare il nuovo MIT, cioè il Massachusetts Institute of Technology, una delle più importanti università di ricerca del mondo con sede negli USA. Mentre Renzi, nel suo populismo, lo chiama grande centro di ricerca mondiale, il simbolo di un "nuovo Umanesimo". Se questo è umanesimo... Per noi, invece, è qualcosa di diverso. La storia ci dice che questo Istituto italiano di tecnologia è stato solo un carrozzone mangia soldi. Governato dalla classe dirigente di Confindustria, è nato con un conferimento iniziale di 50 milioni di euro per il 2003 e poi di 100 milioni di euro all'anno fino al 2014, in un periodo i cui i fondi PRIN erano sospesi. Quindi, si finanziava l'Istituto di tecnologia di Tremonti, ma non la ricerca italiana. La somma totale è di 950 milioni di euro, a cui si aggiungono 130 milioni di capitale ereditati dall'IRI. Nel frattempo, il turnover universitario veniva bloccato e i PRIN venivano finanziati con solo 100 milioni di euro l'anno. Nonostante il mare di denaro, l'Istituto non ha restituito eccellenza. O, almeno, ha dato qualche eccellenza, ma non paragonata ai soldi ricevuti. E in dieci anni sono stati conclusi contratti per nemmeno 3 milioni di euro, assunto circa un migliaio di persone con contratti a tempo determinato e realizzato un numero di pubblicazioni scientifiche irrisorio rispetto ai soldi stanziati. Ora, il nostro Matteo Renzi ha paragonato detto Istituto al Fraunhofer, che è l'Istituto per lo sviluppo della ricerca applicata, che potrebbe essere considerato l'equivalente tedesco dell'Istituto italiano di tecnologia. Ma esso è dotato di 1,7 miliardi di capitale, di cui il 70 per cento di provenienza industriale (e non il 3 per cento, come nel nostro caso) e il 30 per cento di provenienza pubblica. Quindi, noi siamo di fronte a un istituto finanziato dal pubblico, che fa però ricerca privata e bisogna capire di chi sono i brevetti. Nonostante un tale apporto di denaro pubblico, l'IIT non deve sottostare ai medesimi profili di trasparenza cui sono costretti gli altri enti di ricerca pubblica e, quindi, per esso non abbiamo lo stesso tipo di regolamentazione. Nonostante - come ha detto una senatrice del PD - ci sarà la partecipazione degli istituti pubblici, essa sarà, come al solito, fasulla perché non sono previsti i criteri di trasparenza. Allora, io vorrei dirvi che, se dovete dare soldi alla ricerca, non fate le marchette, come avete fatto anche nella legge di stabilità, con stanziamenti agli amici degli amici. Per favore, finanziate l'università e la ricerca pubblica.
2015-12-15	PD	TrontiMario	Signor Presidente, colleghe e colleghi, la notizia è calda e la parola non può essere improvvisata. Il personaggio, del resto, è complesso e anche contraddittorio e bisognerà tornarci con più attenzione e precisione. La vita di Armando Cossutta fu lunga e molto spesa - come è stato ricordato - dentro le istituzioni parlamentari per più di tre decenni sia in Italia che in Europa. Egli fu uomo di partito e, quindi, presente nella società e nella storia di questo Paese: dalla Resistenza al fascismo, alla lotta operaia nella sua Milano di cui fu interprete e rappresentante. Di scuola togliattiana e, quindi, di buona scuola politica, è stato tra i massimi dirigenti del PCI. Fu una figura anche controversa. L'immagine pubblica, soprattutto nella fase finale della sua attività politica, è rimasta quella dell'irriducibile, del nostalgico, addirittura del settario. Sappiamo oggi, nel tempo della comunicazione facile e leggera, quanto conti rimanere vittima di questa etichetta. È vero, fino a che fu possibile ebbe un legame, come si diceva allora, di ferro e di acciaio con l'Unione Sovietica, anche quando il stesso suo partito aveva preso le dovute distanze e questo fu motivo di scontro interno. Era un combattente e non si sottrasse a questo conflitto. Quando si decise di chiudere con la storia del PCI, si ribellò e volle farsi protagonista di una difficile e anche improbabile continuità. Ma era stato fin lì un esponente convinto della via italiana al socialismo, con quelle caratteristiche che il PCI aveva assunto dalla svolta di Salerno in poi, di partito del popolo, partito della Costituzione, prodotto della migliore storia nazionale. Ecco perché non so quanto fosse esatta quell'immagine di cui parlavamo prima. Era in realtà un uomo gentile, gioviale, dialogante, fermo nelle sue convinzioni, ma mai chiuso, mai arrogante. In questi giorni penso che si parlerà della sua coerenza. Si dice ora, ed è pensiero di senso comune, che vanno abbandonate certe coerenze quando le repliche della storia ci danno torto. Ma non sempre la storia ha ragione. C'è una lotta tragica tra le intenzioni umane e l'oggettività dei meccanismi, tra volontà rivoluzionaria e la potenza irresistibile del sempre uguale che ritorna, l'eterna lotta fra libertà e necessità. Essere coerenti con se stessi, con la propria storia, quindi, quando è una grande e nobile storia, è qualità da apprezzare e da rivalutare. Aveva detto, non molto tempo fa, prima che la sua malattia lo stroncasse, comunque dopo una lunga e bella vita: «se domani ci sarà una pietra sulle mie ceneri, scriveteci sopra: Armando Cossutta, comunista». Voglio rammentare un ricordo anche ultimo, che ho di lui. Non ho mai condiviso molte delle sue posizioni, ma ad un'assembla pubblica di militanti - non ricordo più l'occasione - vidi scendere dei lacrimoni dai suoi occhi quando i compagni, in piedi, presero a cantare l'Internazionale, e questo episodio me lo fece sentire vicino, me lo fa sentire vicino ancora e me lo farà sentire vicino una volta per sempre.
2015-12-16	LN	CentinaioGianMarco	Le finte riforme, che in Italia state spacciando per determinanti, almeno in Europa non hanno incantato nessuno. Sono belle. Lei ha fatto un bel riferimento a tutte le riforme che sta facendo ed io gliele ricordo, perché sono riforme che devono rimanere nella mente degli italiani, soprattutto quando a andranno a votare: gli 80 euro agli italiani meno abbienti; i 500 euro per tenere buoni gli insegnanti durante la finta riforma della buona scuola, che abbiamo visto essere un grandissimo disastro; i 500 euro per i diciottenni, perché, poverini, devono andare a teatro e nei musei. Le ricordo che nei musei ci sono i giorni dedicati agli studenti e, di conseguenza, gli studenti entrano gratis.
2015-12-16	M5S	TavernaPaola	Signora Presidente, colleghi, la mia è una dichiarazione di voto ovviamente contraria alla fiducia a questo Governo; contraria perché non ci fidiamo di questo Governo, a prescindere dal provvedimento che stiamo trattando. Non ci fidiamo dei Ministri che compongono questo Governo. Non ci fidiamo del ministro Poletti, che in due anni ha distrutto quarant'anni di diritti dei lavoratori. Non ci fidiamo del ministro Giannini, che ha distrutto la scuola pubblica. Non ci fidiamo del ministro Lorenzin, che sta trasformando la sanità pubblica in sanità privata. Non ci fidiamo del ministro Alfano: ho sentito parlare di soldi stanziati per la sicurezza. La sicurezza a Roma? La sicurezza in Italia? Abbiamo gente che va in giro senza mai essere stata riconosciuta. Abbiamo avuto aerei parcheggiati, di cui non si sapeva l'esistenza. Abbiamo avuto una banda di vandali, che hanno distrutto il nostro patrimonio culturale. Non ci fidiamo del presidente Renzi, che non sappiamo da chi è comandato, da chi è imbeccato per far sì che questo Paese sia ridotto a quello che è sotto gli occhi di tutti. Non ci fidiamo del ministro Boschi, che qui tutti si ergono a difendere: è lo stesso Ministro che sta distruggendo la nostra Costituzione ed è lo stesso Ministro che, in qualche maniera, garantiva coloro che hanno messo i soldi nella Banca Etruria, con la sua onorabilità e con quella del padre, del fratello e del cugino. Strano che nel consiglio d'amministrazione non ci fosse anche il nonno: non so se è in vita, ma probabilmente ci sarebbe stato un posto anche per lui. Non ci fidiamo e non voteremo la fiducia che viene chiesta ogni volta, ad un Parlamento che non ha più senso. Qui abbiamo visto una - perdonatemi - finta opposizione, che nel momento in cui avrebbe potuto votare la sfiducia a questo Governo, tramite la mozione di sfiducia nei confronti del ministro Boschi, ha retto di nuovo la maggioranza. Una maggioranza svilita: vi ascoltiamo, infatti, quando passate nei corridoi, quando non siete soddisfatti dell'azione di questo Governo, quando siete costretti ad approvare e votare provvedimenti dei quali voi per primi non siete convinti. Non mi fido delle parole del senatore Tonini, che viene qui a raccontare che, a fine anno, abbiamo un miliardo di euro che non siamo stati capaci di destinare e considera questa circostanza come una medaglia al valore. No: questa si chiama incompetenza! Non siamo stati capaci di utilizzare questo miliardo di euro, forse per risolvere uno dei grandi problemi che è quello degli esodati, ma abbiamo scippato i soldi destinati a costoro per fare dodici marchette, che serviranno probabilmente alla prossima campagna elettorale.
2015-12-17	M5S	CiampolilloLello	Ancora una volta la politica afferma la propria supremazia sui cittadini, con un Governo che presenta in Parlamento una finta riforma che si fonda essenzialmente su un dogma renziano assoluto, ossia il Governo inteso come comando, come esercizio bieco e autoritario della volontà di imporre le proprie scelte. L'unico fine è quello di mettere le mani sulla RAI e di controllarla; insomma, un po' come è stato già fatto con la scuola. Si individua un soggetto che deve comandare e ovviamente si prevede un sistema di nomina dello stesso che assicuri al Presidente del Consiglio il controllo assoluto sul sistema della informazione pubblica.
2015-12-22	M5S	GiarrussoMarioMichele	No, colleghi, questa legge è una croce che voi state buttando sui cittadini. Dopo aver devastato la scuola, cosa avete previsto addirittura? I fondi per le istituzioni scolastiche private, vietati dalla Costituzione, diventano stabili, non dovranno essere più previsti negli anni a venire e anche qua vi sbagliate, perché voi non ragionate sul lungo periodo. Ci siamo noi sul lungo periodo e non voi.
2015-12-22	M5S	MontevecchiMichela	Signora Presidente, pochi minuti solo per ricordare cosa questo disegno di legge di stabilità contiene in merito alla cultura e alla scuola. Cosa si fa con la cultura? Invece di deciderci ad avere una prospettiva lungimirante e cercare di ristrutturare, e, riformandolo, migliorare il mondo dei nostri beni culturali con una visione nel lungo periodo, si decide di fare le solite operazioni di propaganda preelettorale. Abbiamo, infatti, un Premier che, ahimè, è stato colto dalla sindrome della campagna elettorale perenne. Ecco che allora, dopo gli 80 euro, arriva un bonus, in forma di carta elettronica, di 500 euro a chi compie diciotto anni nel 2016 (chissà come mai proprio a chi compie diciotto anni nel 2016?), come se prima i ragazzi non avessero diritto ad avere soldi per la propria formazione culturale personale. Anche il peggior pedagogista sa, infatti, che diciotto anni non è certo l'età in cui inizia la formazione intellettuale, spirituale e culturale di un giovane. È lecito, allora, domandarsi se questa non sia l'ennesima marchetta in vista di future elezioni; che, poi, è anche una marchetta fatta maluccio, molto superficiale. Renzi lancia questa bellissima campagna parlando dell'Italia come del Paese delle biblioteche, però ha avuto bisogno del Movimento 5 Stelle per introdurre, tra le spese effettuabili con quella card, quella per l'acquisto di libri. Ma guarda un po': siamo il Paese delle biblioteche e della lettura, però ai giovani non era consentito di usufruire di questi soldi per acquistare libri. Ancora grazie al Movimento 5 Stelle questi 500 euro potranno essere utilizzati per le visite alle gallerie d'arte, ai siti archeologici e ai parchi naturali. Nella legge n. 107 del 2015 vi era un comma in un articoletto (il libro dei sogni), in cui si prevedeva che nelle scuole si sarebbe dovuto potenziare o introdurre lo studio della storia dell'arte, della musica, l'educazione civica, l'educazione alimentare, quella ambientale e lo studio dei parchi naturali; cose bellissime che, però, non prevedevano lo stanziamento di ulteriori fondi: erano tutte senza oneri a carico del bilancio dello Stato. E, poi - toh - sbucano questi 500 euro, sempre la solita marchetta illusoria, senza invece prendersi carico di fare interventi strutturati. Ma abbiamo anche i 1.000 euro di bonus per l'acquisto di uno strumento musicale per gli studenti dei licei musicali e dei conservatori. E noi, invece, siamo ancora qui ad aspettare una riforma globale del comparto; questa sicuramente favorirebbe gli studenti a disporre di luoghi in cui poter studiare la musica e imparare a suonare uno strumento, magari con un personale organico adeguato, con edifici adeguati, con tutte le certificazioni di agibilità e quant'altro. Decidiamo, invece, di dare il bonus di 1.000 euro, non di fare la riforma del comparto dell'alta formazione artistica e musicale e dei licei musicali, ai quali abbiamo dovuto dare una boccata di ossigeno. E ancora in Commissione giace il disegno di legge di riordino del comparto dei licei musicali. Abbiamo anche dovuto bloccare delle marchette. Queste sono quelle che sono passate, ma siamo riusciti anche a bloccarne qualcuna, ad esempio quella che voleva finanziare la fondazione Romaeuropa-Arte e cultura, guidata dalla moglie del deputato PD Marco Causi. Non abbiamo, però, bloccato l'emendamento che prevede la sospensione dell'applicazione delle norme della spending review per la fondazione MAXXI, guidata da Giovanna Melandri, che negli ultimi anni non si è certo distinta per una gestione virtuosa delle risorse finanziarie né si è certo ammantata di virtù anche per la gestione in altri campi. Tra l'altro, si tratta di una fondazione di diritto privato che - pare - vedrà l'entrata di ENEL nel suo consiglio d'amministrazione. Ecco, non siamo riusciti a bloccare questa marchetta, che prevede che la fondazione MAXXI potrà sforare di 500.000 euro all'anno, dal 2016, il proprio budget. Concludo con la scuola. È stato negato il ripristino dei posti per il personale ausiliario e tecnico-amministrativo, fondamentale per il buon andamento delle scuole; parliamo dei bidelli e delle persone che lavorano negli uffici amministrativi (2.000 posti tagliati nella scorsa legge di stabilità che non sono stati ripristinati). È stato perfino detto no alla formazione del personale tecnico-amministrativo per dare sostegno nelle attività igieniche agli studenti disabili; si è avuto il coraggio dire no anche a questa proposta! Come si è avuto il coraggio di dire no all'emendamento che tentava, finalmente, dopo una lunghissima telenovela, costellata anche da prese in giro vergognose, di risolvere la situazione dei cosiddetti Quota 96 della scuola, che ancora, dopo promesse e prese in giro, attendono di poter accedere alla meritata pensione, che a loro spettava di diritto se non fosse arrivata "madre Fornero da Calcutta" a fare quello che ha fatto.
