2013-03-25	LN	StefaniErika	In taluni casi, come spesso accade, a sopperire le mancanze dello Stato centrale accorrono gli enti locali, come nel caso della Lombardia - ricordo - dove la Giunta regionale, nel corso della sua prima riunione, ha approvato la delibera di attuazione contestuale in Lombardia, Piemonte e Veneto del Patto di stabilità territoriale. Ma la buona volontà e l'efficienza di alcune amministrazioni locali devono essere inevitabilmente supportate dagli organi superiori. Possiamo dunque, in una situazione economica e sociale come questa, forse aspettare ancora la lentezza di intervento cui l'Europa ci ha abituati in questi ultimi anni? Possono i nostri imprenditori aspettare ulteriormente che l'Italia semplifichi finalmente la diabolica e intricata burocrazia che li rallenta quotidianamente? La risposta è no, non più, se non si vuole continuare ad aggiornare il bollettino di guerra degli imprenditori morti suicidi.
2013-03-25	LN	StefaniErika	Si prenda la crisi di liquidità delle PMI e delle migliaia di aziende che quotidianamente combattono per sopravvivere e si trovano nell'impossibilità di accedere a quel credito necessario non più ormai per investire, ma per pagare quanto meno i propri fornitori e i propri dipendenti: sopravvivere. Sono ben felice quindi di apprendere che ora l'Europa, dopo anni di austerità e rigore (concedendo però allo stesso tempo vantaggi e risorse fresche ad alcune poche e privilegiate banche) si ponga anch'essa la necessità di rivedere tagli e severità. Perché aspettare tanto? Per molte imprese e operatori economici è già troppo tardi.
2013-03-25	LN	StefaniErika	Signor Presidente, onorevoli senatori, nei giorni scorsi si è riunito il Consiglio europeo per analizzare alcune delle priorità che l'Unione europea si trova a dover nuovamente affrontare a causa della perdurante crisi economica al fine di pianificare le azioni più adeguate al raggiungimento degli obiettivi della Strategia Europa 2020.
2013-03-25	M5S	CrimiVitoClaudio	Anche il debito pubblico, sbugiardando le previsioni ufficiali frettolosamente corrette di mese in mese, aumenta vertiginosamente in tutti i Paesi europei sottoposti allo shock dell'austerità, a partire dalla Grecia, dal Portogallo, dalla Spagna e dall'Italia, per giungere poi alla cosiddetta solida Francia. Se la crisi ha le sue origini nel settore finanziario privato, il suo perdurare ed inasprirsi è dovuto a politiche sbagliate e segnatamente procicliche, che cioè aggravano il contesto economico in un quadro già critico. Questa situazione è ben fotografata dalla Corte dei conti il cui Presidente, durante un'audizione sulla Nota di aggiornamento al DEF davanti alle Commissioni bilancio riunite di Camera e Senato, il 2 ottobre 2012 ha dichiarato che la compressione del reddito disponibile di famiglie e imprese non può infatti non generare una caduta dei consumi e degli investimenti, e ancora, che si continuano ad inasprire le manovre correttive, ma l'economia reale non riesce più a sopportarne il peso. Per cui - e non lo sosteniamo solo noi - fin qui avete operato politiche deflazionistiche; riconoscetelo. Fino a quando il Governo e i partiti intendono portare avanti l'idolatria dell'austerità e il suo contorno di mistificazioni e previsioni puntualmente smentite da una realtà sempre più drammatica? Fino a quando il Governo e i partiti continueranno ad ignorare le rivendicazioni di giustizia sociale e uguaglianza dei cittadini europei, a partire dagli indignados spagnoli, dai portoghesi che scendono in piazza contro la troika, dai greci e dai ciprioti che protestano contro la riduzione in miseria e dagli italiani stessi? L'ultimo vertice europeo, a quanto pare cieco e sordo di fronte alla realtà, continua nonostante tutto ad abbinare rigore e crescita; un vero ossimoro. Come altro interpretare le esigenze espresse di portare avanti un risanamento di bilancio differenziato e favorevole alla crescita? È una contraddizione in termini se non volessimo leggere tra le righe della locuzione "differenziato" chissà quali aperture a politiche di minor rigore. Questo, nella relazione conclusiva del Consiglio europeo già citata, non è tuttavia chiaro. In verità lei, presidente Monti, in una lettera al Presidente del Consiglio europeo che ha citato prima, ha scritto che il rigore fiscale resta la priorità e che occorre sfruttare appieno i margini di flessibilità già contenuti nel Patto di stabilità, a cominciare dalla possibilità di scomputare dal deficit gli investimenti produttivi. Tale ipotesi trova l'accordo del presidente francese Hollande; in apparenza anche il cancelliere Merkel sembra concorde con tale scenario ed infatti considera giusto che l'Italia, con un rapporto deficit -PIL che nel 2012 si presume sia stato inferiore al 3 per cento, possa avere maggiore spazio per gli investimenti. In realtà, non si è deciso assolutamente nulla; solo dichiarazioni di intenti, propositi insufficienti, perché quello che conta è la modalità dello scorporo degli investimenti dal deficit pubblico, non la misura dell'intervento stesso, come se non si avesse coscienza del dramma sociale che milioni, non solo di italiani, ma anche di europei, stanno vivendo. Anzi, per dare il quadro completo, occorre registrare che c'è già chi si mette di traverso, facendo emergere l'anima rigorista, non senza interessi per il proprio Paese. Il Premier svedese si è mostrato scettico sulla già molto timida linea della flessibilità controllata per le politiche di bilancio e ha sostenuto che in Europa ci sono Paesi che vogliono continuare a vivere sul debito, chiedendo ai Paesi virtuosi di pagare il conto. Questo non lo accettiamo. Il Governo italiano intanto continua, nonostante tutto, a presentare all'opinione pubblica supposte conquiste che non sono altro che maldestri ritocchi di maquillage per rifare il trucco a un naufragio annunciato. Presidente Monti, le chiediamo qui un atto di umiltà. È giunto il momento di dire la verità agli italiani, di parlare chiaro, di cambiare rotta in modo radicale. L'austerità ha fallito completamente, in modo incontestabile. Gli italiani e i popoli europei hanno già pagato un prezzo troppo alto per continuare a giustificare sacrifici per un'ideologia fallimentare e per salvare il settore finanziario dai suoi stessi famelici eccessi. I partiti (tutti qui presenti), che ne sono stati gli araldi e gli strenui difensori, non hanno più nessuna credibilità e dovrebbero chiedere umilmente scusa e fare non uno ma due passi indietro. Abbiamo immediato bisogno di un New deal che rimetta al centro il lavoro, le piccole e medie imprese, la giustizia sociale, la speranza in un futuro che ai nostri giovani sembra sia stato sottratto. La sofferenza popolare chiede un cambiamento radicale che dia la priorità non più alla finanza speculativa, ma alla vita delle persone, ai bisogni della gente e, in definitiva, all'economia reale. Anche il pagamento dei debiti della pubblica amministrazione, il solo provvedimento espansivo su cui tutte le parti politiche e sociali concordano - e che ha la benedizione del Capo dello Stato - richiede un consenso europeo. Su tale punto Bruxelles chiede all'Italia, come dichiarato dal vice presidente della Commissione europea Antonio Tajani, l'ammontare del debito, ma nel Paese dell'ipocrisia contabile e dell'evasione fiscale, anziché dotarsi di una contabilità analitica idonea a misurare l'ammontare dello stesso, si è preferito nasconderlo per far quadrare fittiziamente i conti. Stime prudenti quantificano l'ammontare del debito della pubblica amministrazione in 140 miliardi di euro che se venissero incassati dalle imprese potrebbero mettere in moto investimenti pari a circa il 10 per cento del PIL; un'enormità che avrebbe anche benefici sul rapporto deficit-PIL. Riteniamo quindi che la somma prevista per iniziare i pagamenti, 40 miliardi di euro nel biennio 2013-2014, sia del tutto inadeguata. L'entità delle somme e la situazione drammatica in cui versano le piccole e medie imprese, già soffocate dal fisco, devono imporre al Governo una risoluzione urgentissima del problema. Gli orrori dell'austerità hanno i giorni contati grazie alla straordinaria mobilitazione di milioni di italiani ed europei; i partiti artefici del disastro lo sanno, ma invece di assumersi la responsabilità, cercano di tergiversare e prendere tempo per non ammettere i colossali errori che ci hanno portato fino a qui. In conclusione, chiediamo che d'ora in avanti si abbia il coraggio di abbandonare le politiche procicliche recessive e si definisca un'agenda che punti alla crescita reale del Paese, auspicando una collaborazione con gli altri Paesi che maggiormente condividono la nostra stessa situazione economico-finanziaria, tipicamente dell'area mediterranea. Casi come quello di Cipro, di estrema attualità, non devono più accadere.
2013-03-25	PD	ToniniGiorgio	Così come è un fatto nuovo, che abbiamo salutato con grande favore, la altrettanto cauta apertura, confermata dalla dichiarazione congiunta dei commissari Rehn e Tajani, al pagamento dei debiti commerciali della nostra pubblica amministrazione nei confronti delle imprese, una cautela rafforzata da voci in sede di Commissione che escluderebbero l'Italia da questo beneficio; ma noi prendiamo ovviamente per buona la rassicurazione che ha dato il presidente Monti su questo aspetto. Si tratta di un passaggio di vitale importanza, sul quale credo che tutta l'Aula consenta. Non può esserci, infatti, risanamento della nostra finanza pubblica che sia fondato sulla rovina del sistema produttivo; se non c'è produzione del reddito non può esserci neppure superamento di una politica fondata sul deficit e sul debito che nel lungo periodo ha portato l'Italia nella situazione insostenibile in cui ci siamo poi trovati. Il risanamento è quindi necessario ma esso non può non collegarsi e coniugarsi con politiche di crescita e di sostegno al sistema delle imprese. Da questo punto di vista l'impegno della pubblica amministrazione a pagare i debiti nei confronti delle imprese è un passaggio di assoluta e fondamentale rilevanza. È anche la prova che l'Europa può cambiare, perché l'Europa siamo noi: non c'è l'Europa rispetto a noi. Noi siamo un pezzo importante dell'Europa e abbiamo misurato in questi mesi l'importanza, nel male e nel bene, del peso dell'Italia in sede europea: l'Italia poteva essere l'elemento che avrebbe potuto far crollare il sistema dell'euro; è stata e può essere oggi il motore di un cambiamento, anche di orientamento politico, a livello europeo. Ugualmente importante è l'enfasi posta dal Consiglio europeo sulla correzione degli squilibri macroeconomici, un nuovo patto tra Paesi in deficit per le riforme strutturali per la competitività e Paesi in surplus che accentuino politiche espansive. Qui è la verità - mi rivolgo al collega Crimi - delle critiche di Krugman, ma tali critiche non possono essere utilizzate per incentivare la pratica della crescita in deficit, della crescita a debito, ma piuttosto per un nuovo patto a livello europeo che, da un lato, aiuti e sostenga i Paesi che devono ritrovare la sostenibilità della crescita e, dall'altro, accentui le politiche espansive per i Paesi in surplus. Oggi, infatti, il vero grande squilibrio a livello europeo è innanzitutto di tipo macroeconomico prima ancora che finanziario. Così come, da parte nostra, c'è l'idea che certo dobbiamo rivedere la governance europea, perché finalmente ci vorrà - noi speriamo il più presto possibile, ma sappiamo che l'Europa ha i suoi tempi lunghi - dentro quel Consiglio a 27 una figura forte e legittimata direttamente dal voto degli europei, che, accanto alla sinfonia sempre difficile degli interessi nazionali, introduca l'elemento cruciale, centrale e strategico dell'interesse europeo. Questo credo debba essere il ruolo dell'Italia: rilanciare il progetto europeo, non per chiamarci fuori o chiedere deroghe, ma per chiedere un rilancio positivo della forza del sogno europeo. Signor Presidente, colleghi, tutto questo sarà possibile se l'Italia avrà presto un Governo: presto - anzi, subito - abbiamo bisogno di un Governo che non disperda i risultati che insieme abbiamo conseguito nell'anno alle nostre spalle e che non lasci cadere le ancora timide, ma importanti opportunità che il parziale aggiustamento di rotta europeo mette davanti al nostro Paese. Come ha rilevato il Presidente della Repubblica nei giorni scorsi, non sembrano esistere in Italia le condizioni per un Governo di grande coalizione. La proposta del Partito Democratico è quella di un Governo politico di cambiamento, per avviare in modo costruttivo e produttivo la legislatura, instaurando un clima di dialogo e di collaborazione in Parlamento con tutte le forze politiche, sulla base del quale individuare un percorso condiviso per le riforme costituzionali, istituzionali ed elettorali che renda utile questa legislatura; poi, quando sarà il momento, ci sarà anche il ricorso alle urne, che oggi rischia invece di non essere utile, anche come extrema ratio che pure il nostro sistema prevede. Questa è l'unica proposta per restituire credibilità alla politica - a cominciare da quella del Parlamento - agli occhi dei cittadini e per ridare speranza al nostro Paese.
2013-03-25	PD	ToniniGiorgio	In questo quadro, l'apertura, per quanto cauta - diciamo pure timida - del Consiglio europeo ad un riorientamento strategico delle priorità di politica economica comune, nel senso della promozione della crescita e del sostegno alla creazione di posti di lavoro, in particolare nei confronti dei giovani, è un fatto nuovo che non deve essere enfatizzato oltre misura (da questo punto di vista le ragioni di cautela di tanti colleghi sono giuste) ma che sarebbe sbagliato e controproducente sottovalutare, perché in fondo è un primo successo del nostro lavoro, del lavoro dell'Italia insieme ad altri Paesi (lo ha ricordato il presidente Monti): pensiamo al riorientamento che le elezioni francesi hanno prodotto sull'indirizzo complessivo dell'Europa.
2013-03-25	PD	ToniniGiorgio	Le riconquistate credibilità ed autorevolezza dell'Italia in Europa non sono figlie soltanto della personale stima di cui gode in sede europea il presidente Monti, ma sono frutto, innanzi tutto, delle riforme messe in atto dal Governo con il sostegno imprescindibile del Parlamento.
2013-03-27	M5S	VaccianoGiuseppe	È investita di responsabilità la NATO, con il suo programma di protezione delle navi mercantili « Ocean Shield », a cui l'Italia ha aderito, e anche l'Unione europea, con l'analogo programma «Atalanta», al quale l'Italia ha aderito. E infine, non dimentichiamolo, ci sono due morti e l'opinione pubblica delle due Nazioni e dell'intera comunità internazionale che attendono verità, quella verità negata agli italiani, spesso dai propri stessi governanti, con scandalosa ripetitività nel corso dei decenni. Questa dei nostri due fucilieri di Marina è una vicenda oscura, nebulosa, confusa e certamente infelice. Nel merito, è difficile o meglio impossibile per ora valutare. Troppe vaghezze sulla vicenda in oggetto ci impongono di sospendere il giudizio di merito. Non vi stiamo chiedendo un favore, la trasparenza è un vostro dovere. In questa vicenda è assurdo che l'opinione pubblica non sappia ancora se a bordo della stessa nave vi fossero solo i due fucilieri della Marina, Latorre e Girone, o se invece la scorta fosse composta anche da altri uomini. In tale eventualità, vogliamo sapere chi fosse il comandante responsabile di questo reparto e cosa abbia fatto per tutelare i suoi sottoposti. Si chiede di sapere altresì: quali sono i regolamenti sull'utilizzo di militari italiani e di professionisti (i cosiddetti contractor ) su navi private nell'ambito dei programmi NATO e UE già citati; quali sono le disposizioni d'ingaggio consegnate ai militari a bordo; quale sia stata l'autorità nazionale che, consultandosi con gli armatori della Lexie, ha consentito l'inversione di rotta della nave come intimato dalle autorità indiane, inversione effettuata dopo alcune ore dall'incidente; chi ha ordinato (nome e grado dell'autorità militare) ai nostri due fucilieri di Marina di scendere a terra e consegnarsi, di fatto, alle autorità indiane dello Stato del Kerala. Pretendiamo di sapere se l'Accordo con l'India ratificato a ottobre 2012 e riferito al trasferimento delle persone condannate è stato ratificato anche dall'India. Esigiamo di sapere perché un Governo in carica solo per 1'ordinaria amministrazione ha deciso di prendere la decisione di annunciare il mancato rientro in India dei nostri due militari. Riteniamo che, per questa decisione, avreste dovuto sentire il Parlamento, non solo il CISR. Ciò non è avvenuto ed è grave. Su quanto detto finora spetta a voi fare chiarezza, mentre è comunque già palese l'approssimazione, la contraddizione, l'inadeguatezza di un Governo che più volte si è preso il merito di innalzare il prestigio e la credibilità del Paese e oggi invece lo precipita nel ridicolo. Il modo in cui è stata gestita la vicenda ci impone le seguenti riflessioni. Non è stata coinvolta adeguatamente l'Unione europea, che pure è parte della disputa. Lei, presidente Monti, appare molto sensibile ai vincoli economici e finanziari che ci legano all'Europa, ma su questa vicenda il nostro Ministro non è riuscito ad attivare un fronte comune europeo ed è sembrato che abbia proceduto in modo improvvisato e confuso. È tutt'ora attivo presso il Ministero degli affari esteri un Servizio per gli affari giuridici, del contenzioso diplomatico e dei trattati: è possibile sapere come ha lavorato in quest'anno, come si è attivato in questa vicenda? Il nostro ambasciatore, che aveva garantito sul permesso elettorale, è stato esposto a una ritorsione da parte delle autorità indiane senza una adeguata tutela. Questa violazione, di per sé gravissima, del diritto internazionale, non lascia il Governo italiano esente da responsabilità sul piano della reciproca correttezza fra Nazioni. L'assicurazione dell'esclusione della pena di morte viene ora avanzata quale presunto successo di mediazione, quando è evidente che questo rischio non sussisteva. L'Italia è sempre stata lodevolmente attiva nel propugnare a livello internazionale l'abolizione della pena di morte. Perché la questione non è stata posta con forza, immediatamente, quando avrebbe avuto ben altro rilievo per riproporre il tema dei diritti umani? Oggi invece il Governo pone tardivamente all'India quella che diventa, a questo punto, una richiesta di elemosina. La condotta ondivaga della Farnesina già ha dato adito ad ipotesi su retroscena imbarazzanti collegati alla commessa degli elicotteri AgustaWestland, gruppo Finmeccanica. A questo punto, ci preme condividere con lei e con i colleghi lo sconcerto per le dimissioni del ministro degli affari esteri Terzi di Sant'Agata, avvenute in modo irrituale; sconcerto sicuramente accresciuto dalla sostanziale inutilità delle dimissioni da Ministro di un Governo già dimissionario. Ci preme però maggiormente valutare le conseguenze che tali dimissioni potranno avere sulle sorti dei due fucilieri Latorre e Girone, attualmente in India, ove si sono recentemente recati ottemperando agli ordini ricevuti e dimostrando così un grande senso di responsabilità, a cui plaudiamo, e dimostrando altresì un senso dello Stato che a molti invece difetta. È noto che il rientro in India dei nostri militari, dopo aver minacciato pubblicamente che non sarebbe avvenuto, è stato salutato dalle autorità indiane come il trionfo della loro linea dura nei confronti dell'Italia. Ora, queste dimissioni possono essere lette come una conferma dell'efficacia di tale linea dura e così indurre l'India ad atteggiamenti ulteriormente intransigenti in questa vicenda. Ne farebbero le spese i nostri marinai. Ricordiamo come lei, Presidente del Consiglio, «salito» in politica, abbia speso mediaticamente la vicenda in piena campagna elettorale; ora che invece ha fatto «scendere» politicamente il buon nome della Nazione, che senso di responsabilità e pudore sente di dimostrare? Le responsabilità di tutto questo ricadrebbero su di lei e sul suo Governo. Ci auguriamo ne sia consapevole e ne tragga le dovute conseguenze. Ribadiamo, in conclusione, la nostra richiesta di una maggiore trasparenza sull'intera vicenda, di condivisione con il Parlamento dei passi futuri si ritenesse di voler intraprendere e di attenersi scrupolosamente all'ordinaria amministrazione nello svolgimento delle sue funzioni.
2013-04-02	LN	GaravagliaMassimo	Signor Presidente, sono sconfortanti, purtroppo, i dati di questa Relazione presentata dal Governo. Che finiva così, onestamente noi della Lega Nord l'avevamo già detto in sede di dichiarazione di voto al cosiddetto decreto salva Italia, che tutti hanno applaudito tranne noi. Sapevamo che finiva così: ma perché? In un anno, il rapporto debito-PIL è passato dal 120 al 134 per cento, con ben 14 punti di peggioramento. Per dare un'idea, colleghi, i Governi della spesa allegra - Craxi e Forlani, per intenderci - in un anno avevano aumentato tale rapporto di quattro punti: qui, invece, in un anno siamo riusciti a fare tre volte peggio di quei Governi. Come mai? Anche questo, però, l'avevamo già detto: vi è una regola banale, che conosce chiunque si occupi minimamente di finanza pubblica, ossia che ogni 15 miliardi di euro di tasse in più, il PIL cala di almeno un punto, se non oltre. Abbiamo messo una valanga di tasse e purtroppo questo è esattamente quello che è successo. Vi faccio un esempio su mille, relativo alle barche, che, come sapete, per definizione si spostano. Quando venne introdotta una tassazione molto forte sulle barche, dicemmo: «Guardate che c'è un problema». Lì il Governo prevedeva di incassare 200 milioni di euro, ma in realtà ne ha incassati solo 20, perché le barche si sono spostate e 200 milioni sono stati spesi. Inoltre, abbiamo perso 1 miliardo di euro per l'indotto, perché abbiamo perso commesse importanti: quindi, per incassare 20 milioni di euro, ne abbiamo persi 1.180. È un esempio, che serve giusto per far capire gli errori che sono stati fatti e che hanno portato a questa situazione. La stessa cosa è avvenuta per l'auto e per l'IMU sulla casa, e sappiamo tutti come va il settore immobiliare. Ebbene, oltre a questo c'è un altro fenomeno che avevamo contestato. L'anno scorso abbiamo dato 46 miliardi di euro (quindi 46.000 milioni, una cifra enorme) alle banche di mezza Europa e quattro miliardi di euro al Monte dei Paschi di Siena, per un totale di 50 miliardi di euro. Chiaramente anche questi hanno inciso parecchio in quel rapporto. Visto che possiamo dare 50 miliardi di euro alle banche di mezza Europa, santa pace, è giusto che finalmente ne diamo 40 alle nostre imprese.
2013-04-02	M5S	CappellettiEnrico	Abbiamo anche chiesto al Governo di farsi promotore in Europa di una nuova politica in grado di superare i troppi e gravosi vincoli di bilancio.
2013-04-02	PD	BubbicoFilippo	Non vi è dubbio che, nell'attuale prolungata fase di crisi, la struttura economica e finanziaria delle imprese risulti alquanto indebolita dal rilevante ammontare di crediti vantati dalle imprese stesse nei confronti delle amministrazioni pubbliche. A ciò si aggiunge la problematica del credit crunch. Un mix di situazioni sfavorevoli per effetto delle quali le imprese si trovano nell'impossibilità di valutare i piani di investimento e di migliorare la gestione ordinaria. Con l'intervento di sblocco dei pagamenti, l'andamento del PIL 2013, altrimenti destinato ad una diminuzione di 1,5 punti percentuali, presenterebbe un andamento migliore e l'impatto della misura proposta sarebbe, secondo le stime del Governo, ancora più rilevante per il 2014, dove in assenza d'intervento si prevede un +0,6 per cento, che si trasforma in un +1,3 per cento grazie alle misure di sblocco dei pagamenti arretrati. Il Governo ha affermato che, se il programma straordinario dovesse mostrare efficacia, si potranno, e a giudizio di molti si dovranno, in futuro mettere in cantiere ulteriori tranches di pagamento dei debiti pregressi, considerato che con questo intervento si copre circa il 50 per cento degli stessi. La Relazione non riporta le variabili macroeconomiche e finanziarie necessarie al calcolo dei saldi strutturali, che risultano rilevanti ai fini della verifica del rispetto dell'obiettivo di medio termine, e cioè dell'equilibrio di bilancio al netto del ciclo e delle una tantum. In audizione, tuttavia, il Ministro dell'economia ha ribadito che il programma straordinario di pagamento dei debiti commerciali della pubblica amministrazione ha natura una tantum ed è perciò escluso dal computo di tali saldi, i quali comunque peggiorano meno di quelli nominali poiché influenzati dal peggioramento ciclico. È del tutto ovvio che un'operazione di pagamento di debiti pregressi delle pubbliche amministrazioni di dimensione pari a 40 miliardi di euro nel biennio 2013-2014 avrà un impatto rilevante sul quadro di finanza pubblica, che già registra un peggioramento, in particolare, dei valori di indebitamento netto per l'anno in corso rispetto alle stime formulate nella Nota di aggiornamento del 2012. La nuova stima dell'indebitamento netto, in assenza dell'intervento di pagamento dei debiti pregressi, peggiora al 2,4 per cento nel 2013. Tale situazione è determinata da una forte riduzione delle entrate fiscali, parzialmente compensata da minori spese per interessi e da minori spese al netto di interessi. A fronte di tali dati, con un valore tendenziale dell'indebitamento netto per il 2013 pari al 2,4 per cento del PIL, il valore programmatico dell'indebitamento netto, inclusivo dell'intervento di pagamento dei debiti pregressi, si dovrebbe attestare al 2,9 per cento, al di sotto del limite imposto dalla normativa europea. In ragione della delicatezza dell'argomento e del pericolo di sforamento del predetto limite, è stato chiesto al Governo di chiarire meglio, in sede di redazione dell'imminente Documento di economia e finanza, gli andamenti delle entrate e delle spese, gli effettivi dati 2012 per le diverse tipologie di imposta e le valutazioni in termini di effetti di trascinamento. Su tali aspetti, il Governo ha fornito le necessarie rassicurazioni, chiarendo fra le altre cose che le minori spese per interessi nel 2013, valutate in circa 5,3 miliardi, derivano dalla riduzione prevedibile in base all'attuale curva forward dei tassi di interesse sui titoli pubblici italiani al confronto con quella della scorsa estate e dall'aumento, già preso in considerazione, connesso all'emissione di nuovo debito per il finanziamento del programma straordinario di pagamenti. La Relazione evidenzia quindi come vi sia la necessità di affiancare all'opera di consolidamento dei conti pubblici specifiche azioni di sostegno, capaci di fronteggiare l'accentuata debolezza della domanda interna, stimolandone la ripresa già nella seconda parte dell'anno in corso. Lo strumento idoneo a favorire un'immediata immissione di liquidità nel sistema economico viene individuato nello sblocco dei pagamenti dei debiti della pubblica amministrazione verso i propri fornitori, manifestando l'intenzione di procedere in questa direzione attraverso un provvedimento d'urgenza. Sotto un altro profilo, l'impatto positivo del provvedimento potrebbe venire anche dal rafforzamento e dall'implementazione delle misure straordinarie intraprese nel corso del 2012, aventi le medesime finalità dì quelle in oggetto, ed in particolare quelle previste dall'articolo 35 del decreto-legge n. 1 del 2012, al fine di accelerare il pagamento dei debiti di fornitura della pubblica amministrazione. Il circuito delle certificazioni predisposto non dovrà essere interrotto, e ciò non solo in ragione della certezza dei pagamenti dei debiti pregressi che verranno messi in pagamento nei prossimi due anni, ma anche in funzione degli altri pagamenti dei pregressi che rimarranno fuori dalle misure adottate e degli eventuali nuovi debiti che potrebbero accumularsi in futuro. In tal senso, da subito, nel decreto che dovrà essere emanato, si dovranno affrontare i nodi problematici che hanno finora impedito alla piattaforma elettronica di funzionare, tanto da consentire la certificazione di soli 3 milioni di euro di debiti pregressi. La problematica dei ritardati pagamenti delle pubbliche amministrazioni, oltre che dal lato dello smobilizzo dei debiti pregressi, è stata affrontata negli scorsi mesi anche prevedendo nuove modalità di comportamento delle pubbliche amministrazioni attraverso il recepimento, con il decreto legislativo 9 novembre 2012, n. 192, della direttiva dell'Unione europea n. 7 del 16 febbraio 2011. A pochi mesi dall'entrata in vigore del predetto decreto, emergono evidenti e profonde problematiche che, anche in questo caso, necessitano di una rapida soluzione proprio in funzione del rafforzamento dell'efficacia complessiva dell'azione intrapresa dal Governo su tale tema. Nello specifico del documento in esame, le misure per l'accelerazione dei pagamenti variano a seconda della tipologia degli enti. All'intervento proposto sono interessate le amministrazioni centrali, gli enti territoriali e quelli del Servizio sanitario nazionale, per importi previsti pari ad una quota superiore al 40 per cento del totale dei debiti commerciali delle pubbliche amministrazioni, stimati dalla Banca d'Italia in 91 miliardi, di cui 11 ceduti pro soluto a intermediari finanziari. Nel corso dei lavori il Governo ha chiarito che il riparto del programma straordinario prevede circa 19 miliardi a vantaggio degli enti territoriali, 14 miliardi per la sanità, 7 miliardi per lo Stato. Per i debiti delle Regioni e degli enti locali si prospetta un allentamento dei vincoli del Patto di stabilità interno, che consentirà l'utilizzo degli avanzi di amministrazione; l'esclusione dal Patto delle Regioni dei pagamenti effettuati in favore degli enti locali sui residui passivi a cui corrispondono residui attivi nei bilanci degli enti locali; l'istituzione di fondi rotativi per assicurare la liquidità degli enti territoriali, con obbligo di restituzione in un determinato arco temporale. Per i debiti del comparto sanitario è prevista la concessione di un'anticipazione di cassa finalizzata al pagamento dei debiti relativi ad operazioni già conteggiate negli esercizi finanziari precedenti ai fini del calcolo dell'indebitamento netto, da restituire secondo un piano di rientro. Infine, attraverso le giacenze di tesoreria dovrebbe provvedersi ai rimborsi fiscali pregressi a carico dello Stato. La Relazione evidenzia come occorra tenere conto che una parte dei pagamenti confluirà nel settore creditizio, attesa l'avvenuta cessione agli intermediari finanziari, da parte delle imprese, di una quota dei propri crediti commerciali. A tale riguardo si osserva come ciò riduca l'immissione di liquidità nel sistema economico, ma favorisca comunque in via indiretta l'economia, poiché l'accelerazione dei pagamenti dovrebbe determinare una attenuazione delle tensioni sull'offerta di credito e una riduzione dei tassi di interesse per la clientela. La Commissione, attraverso gli interventi di tutti i Gruppi politici, ha manifestato un forte indirizzo al Governo affinché, in sede di attuazione per decreto, siano individuate le forme convenzionali e di monitoraggio in grado di garantire che l'afflusso di nuova liquidità sia interamente destinato al sostegno dell'economia reale e delle imprese. Per quanto riguarda i riflessi sul conto economico delle amministrazioni pubbliche, le misure in questione comporterebbero maggiori pagamenti in conto capitale per circa 7,8 miliardi, determinando un peggioramento dell'indebitamento netto di 0,5 punti di PIL nel solo 2013. Il ridotto effetto atteso sul saldo di indebitamento netto evidenzia che la quota maggioritaria dell'intervento riguarderà l'accelerazione dei pagamenti a fronte di residui passivi di parte corrente, che hanno effetto solo su fabbisogno e debito. Sempre al fine di poter valutare compiutamente l'impatto del provvedimento, è stato chiesto al Governo, in sede di decreto di attuazione, di fornire chiarimenti in merito all'entità dello stock di residui passivi esistenti e alla sua composizione tra parte corrente e in conto capitale. Una piccola quota del margine di peggioramento dell'indebitamento netto del 2013, pari a circa 800 milioni, è destinata al finanziamento di nuovi investimenti produttivi che, in base alle decisioni dell'Unione europea, potranno essere scomputati dai parametri rilevanti per l'equilibrio strutturale dei bilanci. È passato, insomma, il principio di una golden rule, seppure vada ancora chiarito a quali classi di investimenti potrà essere applicato. In linea generale, dovrebbero essere coinvolti innanzitutto i cofinanziamenti nazionali dei fondi strutturali. La discussione, inoltre, ha chiarito che è interesse del Paese ottenere, nel confronto con le istituzioni europee, una interpretazione di questa regola che comprenda non soltanto i grandi progetti infrastrutturali, ma l'insieme delle misure di investimento che possono esercitare un impatto a breve positivo sulla crescita e sulla riduzione della disoccupazione, in particolare di quella femminile e giovanile. La materia presenta profili comunitari assai delicati e complessi tenuto conto, in particolare, che per l'Italia, nel maggio del 2013, dovrebbe concludersi positivamente - occorrerà impegnarsi perché questo risultato venga confermato - la procedura per disavanzo eccessivo. Le indicazioni provenienti dall'ultimo Consiglio europeo del 14 e 15 marzo 2013, pur contenendo l'invito agli Stati membri a intervenire contestualmente sul versante delle entrate e delle spese, adottando misure mirate a breve termine per promuovere la crescita e sostenere la creazione di posti di lavoro, non forniscono specifiche indicazioni riguardo al provvedimento in esame e, allo stato, rappresentano solo un segnale nella direzione di una maggiore flessibilità nell'applicazione delle regole vigenti che dovrebbe avere concrete ricadute soprattutto in materia di investimenti. Lo scorso 18 marzo, i Commissari dell'Unione europea agli affari economici e monetari e all'industria hanno diramato una nota congiunta nella quale, fra le altre cose, veniva manifestata la disponibilità della Commissione a cooperare con le autorità italiane per aiutare l'attuazione tecnica del piano di liquidazione del debito commerciale pregresso. La nota, pur rappresentando un'apertura verso le esigenze del nostro Paese, non ha chiarito se la liquidazione dei debiti commerciali possa effettivamente rientrare tra i fattori significativi e, soprattutto, quali concrete implicazioni ciò avrebbe nella valutazione delle istituzioni europee in merito all'impatto della misura sui nostri conti pubblici. Nell'informativa resa al Senato il 25 marzo scorso sul vertice europeo, il Presidente del Consiglio ha precisato che l'Italia deve rispettare la soglia del 3 per cento nel 2013, mantenendo a questo fine un adeguato margine di sicurezza. In caso contrario - com'è noto - il nostro Paese non uscirebbe dalla procedura di deficit eccessivo e perderebbe quindi ogni possibile vantaggio. Sembra evidente che il parziale cambiamento di linea delle sedi comunitarie sulle prescrizioni in merito alla finanza pubblica italiana e la nuova flessibilità accordata per i pagamenti pubblici e per la «mini» golden rule necessitano di un ulteriore forte passo in avanti. Se da un lato sembra assolutamente necessario che il Paese mantenga la ritrovata credibilità in materia di stabilità finanziaria e sia vigile sull'andamento dei conti pubblici, dall'altro occorre continuare un confronto serrato con le istituzioni europee finalizzato a rendere il più possibile efficaci ed ampi i margini di flessibilità, anche con riferimento a ulteriori interventi di sostegno all'economia e all'occupazione, in particolare giovanile, senza incorrere in infrazioni alle regole. Azione questa che rischia di diventare debole e poco credibile se non supportata da una ritrovata coesione nazionale e dal lavoro quotidiano di una compagine governativa autorevole di fronte all'Europa e capace di generare fiducia nel nostro Paese. In conclusione, nel raccomandare al Senato l'approvazione della Relazione in esame, è importante sottolineare che si tratta di un atto che apre la strada ad un importante provvedimento di stimolo all'economia e all'occupazione, i cui aspetti specifici e di merito potranno essere esaminati in sede di esame dello stesso, anche alla luce degli indirizzi predisposti nella risoluzione parlamentare che ci accingiamo ad approvare. Al tempo stesso, non va dimenticato che all'origine dell'apertura europea verso questi nuovi margini di flessibilità resta una forte e motivata preoccupazione per il prolungamento della recessione economica nel nostro Paese. Nessuno può avanzare l'idea che il programma straordinario di pagamento dei crediti commerciali della pubblica amministrazione sia, al riguardo, risolutivo. Si tratta solo di un primo, seppure importante, passo, al quale se ne devono aggiungere altri. Questa preoccupazione deve essere al centro dell'impegno politico, programmatico e normativo di questo Parlamento e richiede che il Paese, adeguatamente rappresentato da un Governo autorevole, possa, con nuovo vigore e rinnovata speranza, riprendere una strada di crescita sostenibile.
2013-04-02	PD	GuerrieriPaleottiPaolo	Ci aspettiamo in qualche modo che nel Documento in questione e in quelli che verranno presentati si faccia largo uso di idee e proposte innovative che siano sì rispettose degli impegni assunti in Europa, ma non per questo siano rinunciatarie o difensive. Certo, sappiamo che sarà necessario un duro negoziato nei prossimi mesi per una concertazione preventiva con Bruxelles, anche in vista del Consiglio europeo che si terrà nel mese di giugno. Ma da questo punto di vista dobbiamo ribadire che si tratta di norme che vanno ed andranno interpretate nel corso delle discussioni fra gli Stati membri e che i margini di flessibilità potranno essere allargati e in qualche modo estesi rispetto a quelli oggi individuabili.
2013-04-02	PD	GuerrieriPaleottiPaolo	Di fronte a questi andamenti negativi, si è quindi deciso in Europa - questo almeno si intuisce - di lanciare un segnale; di qui questa disponibilità, seppur timida, a una correzione di rotta, con la nuova linea di un rigore differenziato.
2013-04-02	PD	GuerrieriPaleottiPaolo	Perché vi è stata questa evoluzione? Certamente ci sono più fattori a cui imputarla e tra questi credo sia importante sottolineare gli interventi della Banca centrale europea e la stabilità finanziaria che ne è derivata. Ma credo che ancor più importante sia la consapevolezza, maturata a livello europeo, dei ben magri risultati raccolti fin qui dalle politiche restrittive adottate pressoché in tutta Europa, che, come sappiamo, hanno generato negli ultimi due anni gli andamenti recessivi e di ristagno economico dell'area euro, nel suo complesso, e della nostra economia, in particolare, di cui i numeri pubblicati nella Relazione danno ampia conferma.
2013-04-02	PD	GuerrieriPaleottiPaolo	È difficile ritenere che tale correzione sia o sarà sufficiente a modificare, se non in minima parte, le negative tendenze in atto prima ricordate in tutta la periferia d'Europa, ma non vi è dubbio che questa nuova flessibilità offra alla politica economica del nostro Paese opportunità e spazi di intervento aggiuntivi che è molto importante potere e sapere sfruttare subito e al meglio.
2013-04-02	PD	SangalliGianCarlo	Caro Ministro, credo che, in una situazione politicamente così difficile, il fatto che su un provvedimento si riesca a trovare, tra tante sensibilità lontanissime tra di loro su tantissimi argomenti, una così corale, omogenea visione delle cose, dovrebbe indurre questo Governo - e mi auguro il prossimo ancora di più - ad alzare la testa in Europa e a non andare in Europa soltanto «con il cappello in mano», come chi tutte le volte deve fare l'inchino a chi sta guadagnando, magari, sul nostro indebitamento.
2013-04-02	PD	SangalliGianCarlo	Signor Presidente, signor Ministro, rappresentanti del Governo, colleghi senatori, il Gruppo Partito Democratico voterà a favore della proposta di risoluzione comune, e contemporaneamente apprezza la proposta che il Governo ha presentato in questi giorni, che è una proposta da tanto tempo attesa. Si tratta di un intervento consistente, che mette in campo 40 miliardi di euro (20 e 20 nei due anni) di liquidità per i pagamenti dei debiti delle pubbliche amministrazioni verso le imprese, quindi di liquidità per il sistema economico e imprenditoriale del nostro Paese. È un intervento importante, che sarebbe ingiusto non riconoscere come conseguenza di una politica di contenimento della spesa pubblica e di sistemazione dei conti pubblici, che ci ha consentito - spero nella sua pienezza - un intervento come quello che qui viene evidenziato. È pur sempre un intervento che viene in un'economia provata sul piano competitivo, provata nelle sue imprese, nella loro capacità di tenuta economica. Un'economia che nello scorso anno ha visto chiudere oltre il 15 per cento delle aziende, e si tratta di numeri consistenti: il 15 per cento corrisponde a circa 40.000 aziende che hanno chiuso per fallimenti, per mancanza di liquidità, perché chi doveva loro pagare i propri debiti non li ha pagati. In questo caso si trattava qualche volta di altre imprese, ma all'origine di questi mancati pagamenti c'era sempre un ritardo colpevole della pubblica amministrazione. Infatti è colpevole che nel corso di questi anni non si siano trovate e messe in campo le risorse per affrontare un tema che non è nuovo, che non è esploso negli ultimi quindici giorni. Il mio Gruppo nei cinque anni della passata legislatura ha continuato a proporre misure che consentissero di andare incontro alle esigenze delle imprese, soprattutto delle piccole e piccolissime imprese. Quando in una Regione come la Campania l'associazione dei costruttori denuncia una media di oltre 500 giorni dei tempi di pagamento tra le amministrazioni e le imprese vuol dire che siamo di fronte alla dichiarazione di default di un intero sistema economico. Infatti nel 2012 il settore delle costruzioni, che è tra i più colpiti da questa mancanza di pagamento delle pubbliche amministrazioni, ha ridotto del 18 per cento il numero delle sue imprese e di quasi il 50 per cento la capacità di creazione di valore nell'economia nazionale. Sono stati anni nei quali non ci si è curati delle imprese, nei quali per troppo tempo si è pensato che il potere ragionieristico dello Stato dovesse aver ragione della necessità di far crescere il prodotto interno lordo. E per troppo tempo, quando i conti sono stati messi sotto controllo, si è pensato che mettere sotto controllo i conti volesse dire una chiusura totale della spesa perché non si creassero ulteriori debiti, ma non considerando che una chiusura totale della spesa avrebbe bloccato - come ha bloccato - la capacità competitiva di crescita del sistema. Oggi ci troviamo di fronte ad uno stock di debito che è più alto che in passato ma perché è più basso il prodotto interno lordo che in passato. Il nostro Paese è molto regredito nel corso di questi anni non soltanto rispetto ai competitor più forti ma anche a Paesi in maniera analoga finanziariamente deboli come il nostro e che pure hanno messo in campo misure di sostegno alle imprese attraverso il pagamento delle pubbliche amministrazioni con una determinazione maggiore, con una velocità maggiore, con una quantità maggiore di risorse messe in campo. A cavallo tra la fine di una legislatura e l'inizio di una nuova, finalmente siamo arrivati in Europa nella condizione di poter trattare una questione che doveva e forse poteva essere trattata prima ancora che iniziasse la crisi del 2008, cioè la quantità di debito che le pubbliche amministrazioni accumulavano e che lo Stato non voleva far risultare come stock di debito pubblico consolidato. Oggi abbiamo trovato il modo di consolidare 40 miliardi di euro di debito, i quali in due anni entreranno in campo e produrranno degli effetti positivi, ad alcune condizioni, che la proposta di risoluzione segnala, che io voglio sottolineare al Ministro, perché nell'ultimo anno ci siamo trovati più volte nella condizione di dire: «Attenzione, i provvedimenti che si stanno prendendo non producono alcun effetto, in quanto c'è sì un problema di liquidità, ma c'è anche un problema di inefficienza della macchina amministrativa, c'è anche un problema di inadeguatezza delle pubbliche amministrazioni nello sviluppare le scelte, c'è un problema di governance complessiva del sistema.». È per questo che chiediamo che il decreto-legge che il Governo adotterà sia «senza se e senza ma», un provvedimento che non abbia bisogno di decreti attuativi, perché ai decreti attuativi è rimasta attaccata metà della politica di questi anni.
2013-04-10	PD	MarinoIgnazio	L'atto che votiamo oggi indica che, se non ci saranno soluzioni, nei prossimi mesi ci dovrà essere un commissario unico per tutto il Paese che risolva definitivamente questo orrore, per il quale ci siamo meritati dal Consiglio d'Europa la definizione di torturatori. Deve finire!
2013-04-16	LN	ConsiglioNunziante	I diritti umani sono oggi garantiti dalla Dichiarazione universale dei diritti umani proclamata il 10 dicembre 1948 dall'Assemblea generale delle Nazioni Unite. Essa riguarda tutte le persone del mondo, non solamente dell'Italia e dell'Europa, senza alcuna distinzione.
2013-04-16	LN	ConsiglioNunziante	L'entrata in vigore del Trattato di Lisbona ha segnato un ulteriore passo verso una migliore garanzia dei diritti umani in Europa grazie, tra l'altro, al riconoscimento del valore vincolante della Carta di Nizza sui diritti fondamentali dell'Unione europea e alla previsione dell'adesione dell'Unione alla Convenzione europea per la salvaguardia dei diritti dell'uomo e delle libertà fondamentali.
2013-04-16	M5S	CrimiVitoClaudio	Signor Presidente, colleghi senatori, interveniamo direttamente in dichiarazione di voto per semplificare la discussione. Abbiamo aderito senza indugio alla proposta di costituzione della Commissione straordinaria per la tutela e la promozione dei diritti umani condividendo l'idea che i diritti umani, intesi come rispetto dei diritti fondamentali della persona, sono materia estremamente complessa che richiede un'attività specifica, coordinata ed organica. L'obiettivo di questa Commissione, ripercorrendo i percorsi e l'esperienza delle legislature precedenti, dovrebbe essere la realizzazione di iniziative volte ad ottenere l'abolizione della pena di morte nel mondo, l'introduzione nel nostro ordinamento del reato di tortura, la tutela dei diritti del fanciullo, garanzie per chi si trovi privato della libertà, la promozione e l'attuazione del diritto d'asilo, la lotta alla tratta degli esseri umani, la lotta contro il razzismo, la xenofobia e la discriminazione delle minoranze, il divieto delle mutilazioni genitali femminili. Insomma, un percorso verso l'affermazione dei diritti umani come patrimonio e conquista dell'umanità. Vogliamo denunciare con forza, però, che la necessità di ricorrere ad una Commissione speciale per la tutela dei diritti umani è l'ennesima affermazione implicita del fallimento della politica. È singolare che sia necessario ricorrere ad istituire una Commissione speciale quando basterebbe garantire il rispetto delle leggi ordinarie esistenti e dei trattati internazionali. La Corte europea dei diritti umani ha diffuso un rapporto riguardante le condanne inflitte ai Paesi membri del Consiglio d'Europa che hanno violato i diritti umani. Da esso emergono dati sconcertanti e vergognosi, soprattutto per il nostro Paese, condannato al pagamento di 120 milioni di euro a titolo di risarcimento su un totale di 176 milioni di euro comminati in tutti i diversi Paesi membri. Al secondo posto tra gli Stati più sanzionati vi è la Turchia con 23 milioni di euro e al terzo c'è la Russia, con soli 7 milioni di euro. Si tratta di una questione di grave rilevanza istituzionale, oltreché sociale ed economica, che non può esimerci dal mettere al centro dei nostri dibattiti parlamentari la questione del diritto e dei diritti. A questo va aggiunta, a titolo di esempio molto specifico, ma significativo e di pubblico dominio, la grave situazione in cui versano gli istituti di pena nel nostro Paese, che ci vede nelle more di un altro, impellente procedimento da parte della Corte europea che il Governo ha avuto anche la sfrontatezza di impugnare, mentre è sotto gli occhi di tutti che nelle nostre carceri vi è un tasso di sovraffollamento record di quasi 70.000 presenze contro le 43.000 presenze regolamentari. Non è poi da trascurare, e deve essere inserita nell'agenda di questa Commissione, la grave situazione relativa alla legislazione che regola l'immigrazione in Italia, che ad oggi si configura nella pratica come creatrice di un immenso serbatoio di manodopera a basso costo per la criminalità organizzata. La tutela dei diritti umani, però, passa anche dal garantire l'accesso al credito a tutte le fasce di popolazione oggi in difficoltà: cosa che non avviene, mentre continuano ad operare e a prosperare le speculazioni finanziarie e il sistema criminoso dell'usura, incentivato di fatto proprio dall'attuale congiuntura bancaria. Premesso questo, passando invece ad una questione procedurale, ci siamo chiesti perché sia oggi necessario procedere alla costituzione di un'ennesima Commissione speciale nelle more della costituzione delle Commissioni permanenti. I temi di cui sopra sono importantissimi e delicati e riguardano una dimensione che va ben oltre il nostro Paese, ma quale Paese oggi può ergersi a difensore dei diritti umani se non è in grado di salvaguardare la dignità e prevenire le tragedie alle quali in questi giorni abbiamo assistito?
2013-04-16	PD	FattoriniEmma	Signor Presidente, signor rappresentante del Governo, onorevoli colleghi, il riconoscimento dei diritti umani è il punto di partenza di tutto il moderno costituzionalismo. Dal 1679, con la Carta dell' Habeas corpus, al 1789, con la famosa, fondativa Dichiarazione francese dei diritti dell'uomo e del cittadino, tutte le Costituzioni che si sono succedute fino all'età contemporanea li hanno sviluppati e integrati, con ispirazioni e accenti diversi. Nel Novecento riprendono corpo dalle macerie delle due guerre mondiali. Già dopo la prima, il cosiddetto wilsonismo e la Società delle Nazioni tentarono, pure se con assai scarsi risultati, una cultura della collaborazione, dell'aiuto economico e dell'autodeterminazione dei popoli. Ma è con la Dichiarazione universale dei diritti umani del 1948, che è stata precedentemente ricordata, che si trovano le risposte alle quattro libertà già enunciate da Roosevelt (di parola, di culto, dal bisogno e dalla paura). Sono d'accordo con il senatore Compagna sull'importanza delle altre grandi scansioni, come la Conferenza di Helsinki e i comitati Sacharov, ma quella Dichiarazione resta il fondamento cui noi ci riferiamo. E questo senza contraddire il ragionamento che egli ha fatto in precedenza, che valorizzava istituzioni come l'OSCE o il Consiglio d'Europa. La Dichiarazione del 1948 resta importante quella perché nasceva dalla preoccupazione di non consentire il ripetersi degli orrori dei totalitarismi, e sfidava in questo modo tutte le preoccupazioni e le tensioni della guerra fredda. Sanciva straordinari e altissimi principi, il cui valore, aumentato nel tempo, è diventato via via sempre più attuale - lo sappiamo, per averlo già sentito - fino agli anni seguenti la guerra del Kosovo e il genocidio in Ruanda. Per arrivare a noi, dopo questo rapidissimo e sintetico excursus storico, ritengo che un momento di crisi così acuta come quella che tutto l'Occidente sta attraversando, analogamente al dopoguerra novecentesco, a cui assomiglia moltissimo, investa purtroppo non solo il piano economico, ma i fondamenti stessi della nostra convivenza: in questo quadro così drammaticamente simile a quegli anni del '900, il tema dei diritti umani deve quindi uscire dalla retorica delle buone intenzioni. La priorità assoluta di ogni vita umana, da proteggere e salvaguardare per il solo fatto di essere al mondo, rende la comunità mondiale come una stessa, unica grande famiglia. In tal modo i diritti umani mettono in crisi la tradizionale e assoluta idea di sovranità nazionale, così come quella di un'unica e superiore identità culturale. Abbiamo già ascoltato questo ragionamento negli interventi dei colleghi che mi hanno preceduto. Vorrei solo aggiungere - per poi chiudere su questo punto - che se quella dei diritti umani diventa una possibile lettura della globalizzazione (questa è la novità, che ne cambia la natura) la cultura dei diritti umani non è solo giuridico-costituzionale, ma sempre di più anche storica, etica e politica. La questione dei diritti umani, infatti, è uscita ormai da tempo dall'ambito secondario e minore che riguardava casi estremi o di persecuzione limite, per toccare invece il cuore morale e politico delle convivenze nazionali e dell'intero pianeta. È diventata a tutti gli effetti - l'ha detto bene il senatore Tonini - il tema sul quale si è giudicati, sul quale un Paese è giudicato e sul quale si misura il livello di civiltà e di civilizzazione, non meno delle questioni economiche o angustamente nazionali. In questo senso, la sovranità è limitata e la legittimazione è reciproca: del resto, non c'è più accordo economico o politico internazionale che non contempli clausole condizionali, che non subordini cioè l'accordo stesso al rispetto dei diritti umani. Sono quindi molto contenta di questa concordia nel volere tutti che si continui la consuetudine di costituire una Commissione per i diritti umani, in quanto essa non interessa solo il piano internazionale, ma anche strettamente quello interno. Si è credibili nelle richieste che si avanzano all'esterno, se le si rispettano - noi per primi - all'interno: è questo che dà credibilità, e il nostro Paese Dio solo sa se ha assolutamente bisogno di credibilità, almeno quanto ne ha di ripresa economica. In conclusione, come far sì che queste parole non restino retoriche e che la Commissione non sia un puro fiore all'occhiello, che magari può anche essere considerato pletorico e costoso? Ci possiamo riuscire solo attraverso un approccio insieme realistico, ma anche largo, perché la natura propria dei diritti umani è quella di non identificarsi con quella dei diritti civili: vanno posti paletti, bisogna capire con più esattezza a cosa ci si riferisce, a quale natura essi si rifanno. Infatti, l'appannamento diventa assai improprio storicamente e molto inefficace politicamente, per cui occorre delimitare, precisare cosa si debba intendere oggi per diritto umano e se e come sia cambiata la sua natura, per capire cosa sia davvero essenziale in quella ricerca di un umanesimo laico e condiviso, di cui abbiamo sempre più urgente bisogno. Si tratta quindi di un discorso più largo di come lo abbiamo conosciuto dai nostri padri, insieme più realistico. Delimitare e precisare cosa s'intende per diritti umani è importante, perché essi non si identificano con i diritti civili tout court (e precedentemente ho sentito una gran confusione in merito): non tutto quello che è una causa giusta, è un diritto umano, e se lo identifichiamo nella sua verità, per com'è oggi, siamo anche in grado di difenderlo con più forza. Tornare, dunque, all'essenziale vuol dire tutelare in primo luogo la vita. Penso, per esempio, al genocidio dei feti femminili nel ventre materno in India e in Cina, che raggiunge proporzioni paurose. Penso alle condizioni materiali della vita, alla povertà devastante di vaste aree del mondo, ma penso anche alle forme di vera e propria - mi verrebbe da dire - animalizzazione delle nuove povertà urbane del nostro Paese: penso a quei padri di famiglia che vedo - come credo anche voi - come animali cercare nei cassonetti sotto lo sguardo dei figli. Questi sono i nuovi diritti. La sostanza dei diritti umani è e resta, prima di tutto, la dignità: la dignità nelle forme nuove in cui essa è calpestata. Essenziale è la dignità dell'essere umano, perché essa è fondativa dei diritti umani. Care colleghe e colleghi, questo è il fondamento del passato che resta attuale. Come è stato ricordato dai colleghi che mi hanno preceduto, il Senato ha una storia importante sul tema dei diritti umani per motivazioni di ampio respiro unite alla concretezza dei problemi affrontati e dai successi ottenuti, come quelli relativi alla pena di morte e al modo in cui sono cambiati i diritti del fanciullo. Penso alla pedofilia, tema già affrontato nella legislatura precedente, ma anche al commercio degli organi, alle case famiglia, a tutte le mutilazioni e agli altri orrori legati alla mercificazione del corpo. Poi c'è il tema complesso dell'immigrazione, diventato sempre più pressante, con le conseguenti modificazioni del tradizionale rapporto tra jus sanguinis e jus soli. Ve ne sono tanti altri che non ricordo, perché sono già stati accennati dai colleghi che mi hanno preceduto; intervenendo fra gli ultimi, molte cose sono già state dette. I diritti umani, dunque, oggi non riguardano solo i casi estremi, ma alludono alla costruzione di un nuovo umanesimo - insisto al riguardo - che abbia come punto di partenza e come punto di arrivo i diritti umani, diritti che salvaguardino la dignità dell'individuo e della persona: un nuovo umanesimo concreto e non retorico, laico e coraggioso, attento ai diritti non meno che ai doveri, sensibile alla loro dimensione personale e ai legami comunitari. Diritti umani intesi non in senso estensivo, eppure capaci di distinguere i nuovi, sempre in evoluzione. Violazioni che ricadono sui soggetti deboli da tutelare, come ci insegna la migliore bioetica: quella che non è accecata preventivamente da opposti e complementari integralismi, ma che con spirito collaborativo è capace di individuare le violazioni sul corpo della donna, dei bambini e degli anziani, là dove la vita, al suo sorgere e al suo terminare, è più vulnerabile. Chi come voi, cari colleghi, ha più esperienza di me di relazioni internazionali sa bene che su questi temi i Parlamenti possono essere più liberi dei Governi, possono trovare convergenze altrimenti impensabili, senza che questo debba significare poco realismo e troppa astrattezza di princìpi. In questo senso hanno ragione sia il senatore Tonini che il senatore Compagna: il primo quando diceva che è una proposta in controtendenza ma, come ha detto anche il senatore Compagna, in grande, bellissima continuità con il lavoro svolto dal Senato in passato. Vorrei concludere con un appello che non è assolutamente retorico e che mi viene dalla testa e dal cuore: diamo prova che le ostilità e le divisioni di cui dà spettacolo la politica possono placarsi in nome non di un conformistico politically correct, perché i diritti umani sono la patria del buonismo, ma di una fattiva azione sulle cose che ci uniscono e che sono davvero superiori rispetto a quelle che ci dividono.
2013-04-16	PD	ZandaLuigi	È importante che questo messaggio di solidarietà sociale parta dal Parlamento italiano e da questo Senato e che giunga in Europa, là dove si assumono decisioni rilevanti per il nostro futuro. Anche all'Europa - ed anzi, in primo luogo, ai Paesi forti dell'Europa - deve arrivare l'appoggio del Parlamento italiano che, nel confermare il rigore dei conti pubblici, chiede a gran voce più giustizia sociale.
2013-04-30	LN	BitonciMassimo	A ben ricordare, signor Presidente, lo eravamo già stati nel 2005. Non bisogna dimenticare, infatti, che la diminuzione del numero dei parlamentari, il Senato federale, il superamento del bicameralismo sarebbero già operativi da anni se non ci fosse stata l'opposizione preconcetta alla devolution, ad una riforma che sarebbe stata epocale. Ad ogni modo, onorevole Presidente, non ci interessano le poltrone di Governo, anche se ce le avevate proposte; non ci interessano le presidenze delle Commissioni di garanzia: questo, rispetto ad altri, lo voglio dire chiaramente. Ci interessano le risposte da dare a quel Nord che governiamo: la distribuzione delle risorse dove vengono prodotte, le infrastrutture, i tagli dei costi della politica, il federalismo fiscale, con l'applicazione dei costi standard, il federalismo istituzionale e le macroregioni, le macroregioni sul modello europeo, in un'Europa moderna che non pensa solo alla moneta unica, al rientro dal deficit e al fiscal compact, un'Europa dei popoli, degli Stati federati, come ha detto lei, Presidente. Un'Europa che affronti assieme le disuguaglianze economiche e sociali dei Paesi federati e tuteli e valorizzi le autonome locali. Gli Stati Uniti federati d'Europa, un'Europa democratica e non burocratica, un'Europa che difenda la nostra manifattura e i nostri prodotti di qualità
2013-04-30	LN	BitonciMassimo	Presidente, la sicurezza, legata all'immigrazione clandestina, è un tema da non sottovalutare. Ha invece enumerato una lunga e seria lista di criticità, purtroppo ben conosciute: dalla crisi economica all'immenso debito pubblico, dal risanamento di bilancio alle misure necessarie per la crescita. Sì, perché senza crescita, senza sviluppo, senza lavoro, non si può sperare né di uscire da questa crisi né di assolvere agli impegni già presi in Europa. E siamo d'accordo sul fatto che ci vogliono politiche di ripresa urgenti, salvaguardando la tenuta dei conti pubblici.
2013-04-30	LN	DivinaSergio	Apprendiamo che lei, signor Presidente, vorrebbe volare subito a Bruxelles, Parigi e Berlino. Non si faccia lei stesso prendere da quella ossessione del dialogo, dell'immagine, delle suggestioni. Non so se serva correre subito a rassicurare l'Europa, come faceva il suo predecessore Monti per il quale era più importante il parere dell'Europa che non quello dei cittadini italiani.
2013-04-30	LN	DivinaSergio	Il presidente Monti ha caratterizzato il suo Governo sul fronte del risanamento e sul consenso dell'Europa, dimenticando però che lo Stato è come una famiglia, e una famiglia, se si trova in difficoltà, l'ultima cosa che fa è andare in banca a saldare i propri debiti: magari chiede una dilazione, sistema le situazioni critiche, e poi mette in ordine anche i conti; ma non fa il contrario. Così l'economia, con il rigore e l'austerità, è finita in ginocchio e noi dobbiamo cambiare registro.
2013-04-30	M5S	CrimiVitoClaudio	Tale richiesta viene da tante forze politiche e vale appena la pena di ricordare come in tutte le Nazioni europee esistono strumenti analoghi, con pochissime, non invidiabili eccezioni. Le istituzioni europee ci raccomandano di adottare queste misure, o forse l'Europa è autorevole solo quando ci chiede e pretende? Sono misure che possono sostituire altri ammortizzatori sociali, e dunque con minore onere netto per il bilancio, che rilanciano i consumi e con essi l'economia e le entrate fiscali virtuose. Si tratta di una misura i cui stessi effetti riducono il suo costo reale.
2013-04-30	PD	MarcucciAndrea	La cultura deve tornare a essere priorità di Governo. Mi permetta, allora, signor Presidente, di rivolgermi direttamente ai due Ministri che avranno l'onere di avviare il rilancio del nostro Paese in tali settori strategici. Mi riferisco ai signori ministri onorevole Bray e onorevole Carrozza. I numeri sono chiari e drammatici: i dati ci allontanano sempre più dallo spirito e dalla lettera dell'articolo 9 della Costituzione, che sancisce l'impegno della Repubblica nella promozione e nello sviluppo della cultura. In questi anni è parso chiaro a tutti che l'urgenza di mettere in moto una vera e propria rivoluzione nella gestione del nostro immenso patrimonio culturale non è più rinviabile. La priorità da affrontare è quella di aumentare gli investimenti in cultura, per agganciare progressivamente la media europea, anche attraverso la strada degli incentivi fiscali. Serve liberare la cultura, semplificando le procedure che oggi vanificano lo spirito di iniziativa delle istituzioni e dei privati. La metafora del disastro è nota; quel disastro ha una data, il 6 novembre 2010, e un nome noto in tutto il mondo, Pompei: alle ore 6 del mattino crolla l'intera Schola Armaturarum. Quelle immagini fecero il giro del mondo. Pompei, con la sua straordinaria bellezza, le sue incredibili potenzialità e le sue altrettanto incredibili storture rappresenta una cartina di tornasole della nostra credibilità nazionale. Tra i vari nodi da sciogliere con urgenza ai primi posti vi è sicuramente l'esigenza di rimettere mano, salvaguardandone gli aspetti positivi, alla riforma universitaria, anche per garantire finalmente il giusto riconoscimento dei nostri ricercatori, aprendosi all'Europa, senza temere il confronto sui sistemi che oggi ci sembrano notevolmente più avanti. Signor Presidente del Consiglio, voglio anch'io usare lo stesso linguaggio sovversivo della verità che lei ci ha ricordato. Gran parte delle scuole italiane è in pessime condizioni: gli edifici spesso necessitano di interventi radicali di ristrutturazione per garantire l'efficienza energetica e la sicurezza. Abbiamo bisogno di mettere in moto un grande progetto di investimento, dalle fondazioni bancarie, ai privati e, ovviamente, alle istituzioni pubbliche. È questa, sono convinto, la più grande rivoluzione che il Paese attende da voi, anzi, direi da tutti noi. Non riusciremo a cambiare l'Italia se non partendo dalla nostra storia, dalla nostra identità, dalle potenzialità di futuro che la scuola e l'università devono poter esprimere. Ci fu spiegato, non ricordo esattamente da chi, che di cultura non si sarebbe mangiato. Ebbene, signor Presidente, noi di cultura non vogliamo mangiare: vogliamo, in verità, vivere, respirare, crescere.
2013-04-30	PD	MarcucciAndrea	Signor Presidente, Signor Presidente del Consiglio, signori Ministri, nel manifestare il sostegno e l'apprezzamento per la difficile azione di governo che il presidente Letta si accinge ad intraprendere, desidero sottolineare come il suo discorso programmatico mi abbia particolarmente convinto, soprattutto perché innervato sull'asse Europa-merito-cultura.
2013-04-30	PD	MartiniClaudio	L'Europa che c'è oggi non ci soddisfa e non ci basta, per quantità e qualità. Vogliamo di più e meglio, anche combattendo le posizioni strumentali che danno la colpa di tutto, sempre e comunque, a Bruxelles o che alimentano conflitti tra Paesi donatori e Paesi aiutati, occultando la verità che gran parte degli aiuti ritornano a chi li dà, in termini di commesse o di esportazioni.
2013-04-30	PD	MartiniClaudio	La sosterremo e incoraggeremo, signor Presidente, per l'orizzonte ampio e ambizioso che ci ha proposto. L'Europa come spazio naturale, luogo dell'impegno per la pace e la sicurezza, i diritti sociali e civili, la cooperazione. Sui diritti civili, l'Europa è per noi fonte di stimolo e di apertura culturale: inclusione e cittadinanza, uguaglianze di genere, diritti delle coppie, leggi contro l'omofobia, nuove frontiere dei diritti di terza generazione. Siamo certi dell'impegno convinto del suo Governo insieme all'Europa. Il dinamismo della nostra società passa anche da qui e i tempi sono maturi per scelte coerenti.
2013-04-30	PD	MartiniClaudio	La sua decisione di visitare subito le principali capitali europee per ribadire la vocazione europeista dell'Italia le darà più forza per rinegoziare gli aspetti più negativi e paralizzanti della politica di austerità e degli obblighi che ne discendono, a partire dal Patto di stabilità interno. Ciò creerebbe un nuovo rapporto di fiducia e vicinanza tra Europa e Stati membri e tra Europa e cittadini.
2013-04-30	PD	MartiniClaudio	Signor Presidente del Consiglio, lei ha detto che l'Europa è la nostra dimensione naturale e che la vera limitazione di sovranità è pensare l'Italia senza l'Europa. Lo crediamo anche noi. I problemi cruciali del Paese si affrontano solo perseguendo la costruzione di un'Europa politica e non solo monetaria e adottando forti politiche di coesione e di integrazione. Insomma, il sogno degli Stati Uniti d'Europa.
2013-04-30	PD	MineoCorradino	Caro Presidente del Consiglio, Giannelli l'ha disegnata in una vignetta in cui sembra De Gasperi, in croce nello scudo democristiano. Lei con sobrietà ha sottolineato lo stato gravissimo in cui versa il nostro Paese. «Di solo risanamento l'Italia muore». «Senza crescita e coesione l'Italia è perduta». «Non si possono più chiedere sacrifici sempre e soltanto ai "soliti noti"». Sono frasi tratte dal suo discorso con cui non posso che concordare. Né lei cela la degenerazione della vita politica e democratica. Leggo: «sistema imploso nelle sue troppe degenerazioni»; «autocritica»; «recuperare decenza». Non è il linguaggio che usano i colleghi del Movimento 5 Stelle, ma la diagnosi è simile. Ancora - e per me è importante - lei promette un viaggio verso gli Stati Uniti d'Europa e chiede che si abbattono i muri tra Nord e Sud del continente, quei muri alzati da politici e banchieri che creano recessione e fanno crescere il debito pubblico. Niente sarà possibile in Italia e di certo non si può rilanciare il lavoro senza abbattere quei muri.
2013-04-30	PD	MineoCorradino	Ma con quale autorevolezza, Presidente, lei andrà a chiedere all'Europa di cambiare politica? Con quella dei numeri, con quei 453 voti alla Camera? Non basta. Politici e banchieri leggono, sanno bene che l'Italia è il Paese dove più dilaga la corruzione e che nel suo Governo e nella maggioranza siedono uomini che non hanno voluto leggi efficaci contro corruzione e concussione, falso in bilancio, autoriciclaggio, voto di scambio.
2013-04-30	PD	ParenteAnnamaria	Le delocalizzazioni selvagge, la competitività senza regole e senza diritti riguardano anche noi: l'Italia, l'Europa e il futuro dei nostri figli.
2013-04-30	PD	ParenteAnnamaria	Se il cuore delle nostre politiche è la realizzazione delle pari opportunità di accesso, allora gli interventi di merito sono la conseguenza: dal colmare il gap sulla banda larga nel Mezzogiorno, ad una scuola pubblica di qualità, al diritto allo studio e alla formazione lungo tutto l'arco di vita, ad un sistema di servizi efficienti, ad una battaglia vera contro il lavoro nero. Servono dunque interventi mirati e di sistema per crescere, ma occorre guardare avanti e spostare il baricentro delle nostre politiche sul Mezzogiorno e nel Mediterraneo, perché da lì potremo essere, come Italia, protagonisti di nuovi equilibri geopolitici in Europa e nel mondo e dare speranza ai nostri giovani.
2013-04-30	PD	PezzopaneStefania	Signor Presidente del Consiglio, lei è stato all'Aquila e ci ha aiutati da parlamentare. C'è una missione da compiere che non riguarda solo l'Abruzzo e la mia terra ferita, ma riguarda anche l'Emilia-Romagna e tutte le altre comunità ferite da una calamità naturale tragica: lì dobbiamo investire delle risorse. I fondi in Abruzzo sono terminati. Non c'è più niente. Il più grande cantiere d'Europa, che potrebbe dare lavoro a decine e decine, centinaia di imprese, artigiane ed edili, si sta fermando. Servono risorse. Serve un miliardo l'anno; la proposta di un sistema con la Cassa depositi e prestiti per un decennio, il sistema, cioè, adottato in Emilia-Romagna, può essere il sistema che questo Governo rapidamente può e deve adottare.
2013-05-06	LN	BisinellaPatrizia	Come si può uscire da una situazione di stagnazione scorrendo questi dati? Occorrono politiche di competitività, di sviluppo, per far ripartire la domanda. Lo diciamo da molto: servono misure che mitighino l'impatto recessivo delle misure intraprese. E occorre - e vorremmo oggi sottolineare anche questo ancora con più forza, con un nuovo Governo intento a presentare i propri programmi nei più importanti consessi europei - che in Europa si tenga sì conto del mantenimento della soglia del 3 per cento nel rapporto defìcit- PIL, ma anche degli sforzi enormi che l'Italia ha compiuto, che i cittadini italiani hanno compiuto finora, e che questo si faccia presente in sede europea. Le politiche di austerità intraprese sono state e sono molto pesanti ma non ci può essere ora solo austerità. Perciò ci aspettiamo sia avviata davvero una stagione di riforme che vadano nel senso dell'ammodernamento della macchina e dell'apparato statale, verso una forma di governo federale, un concreto federalismo, che porti una revisione della spesa pubblica in grado di abbattere le inefficienze e la pressione fiscale eccessiva che è giunta ormai a livelli insostenibili anche per il più coraggioso degli imprenditori. È questa la sola speranza per l'efficientamento del sistema, la responsabilizzazione nella gestione delle risorse pubbliche, la sburocratizzazione, contro sprechi e sperperi, perché, non dimentichiamolo, è il peso eccessivo del pubblico che grava sul privato a bloccare l'economia. E questo si attende il Paese. Perciò ci aspettiamo, ad esempio, che il neoministro Zanonato difenda e sappia rappresentare cittadini e imprese venete e del Nord all'interno del Governo nazionale. Questo chiede, come oggi ieri, il Gruppo della Lega Nord. Questa è una situazione particolare. Se ne può uscire se però la politica saprà fare la sua parte, se tutti faranno la loro parte e se su questi temi si confronteranno seriamente, tutti i settori, senza logiche particolaristiche o corporativismi, ma correttamente. Allora sì che se ne potrà uscire.
2013-05-06	M5S	MolinariFrancesco	Dall'esame del Documento di economia e finanza sembra che si stia per uscire dalla procedura di infrazione, su cui spera il Governo per attuare le politiche economiche cosiddette flessibili di rientro; ma nel leggere i dati OCSE dell'altro giorno ne dubitiamo fortemente. Infatti, il rapporto diramato ci parla di un deficit del 3,3 per cento nel 2013 e del 3,8 nel 2014, al netto della sospensione dell'IMU. Dietro questi numeri, che ci raccontano di una politica di cieco rigore applicata come un dogma, ci sono gli effetti devastanti che hanno prodotto e producono sulla società civile; ma gli impegni che abbiamo sentito prendere dal Governo e ribadire dal ministro Saccomanni sono in una continuazione: prima il rigore, poi la crescita; promesse in continuità con quelle che il popolo italiano ha sentito pronunciare dal professor Monti all'atto della fiducia, che voi tutti avete concesso e conferito, quando subentrava al Governo Berlusconi, sottoscrittore di quei patti con l'Europa. Promesse che parlavano di rigore, equità e crescita; di esse in realtà il popolo ha subito soltanto la prima, pagandone un alto tributo, anche in termini di suicidi, come ci raccontano drammaticamente le quotidiane cronache giornalistiche. Troppo spesso, infatti, si riportano casi di piccoli e medi imprenditori che si sono sentiti abbandonati, e in quell'atto estremo hanno trovato l'unica forma di protesta; o come il sindacalista Burgarella, che si è impiccato con in mano la Costituzione che questa classe politica ha tradito nei suoi principi più profondi. Ricordiamo bene quelle promesse non mantenute, perché noi siamo parte di quel popolo che le ha subite sulla propria pelle, e il nostro primo impegno come unica vera forza di opposizione sarà chiamarvi a risponderne alla storia, anche perché il grande capitale economico-finanziario di natura speculativa è rimasto inviolato, come impuniti sono rimasti quegli infedeli uomini delle istituzioni che hanno agevolato l'opera demolitrice dello Stato sociale, senza intaccare gli sprechi della politica, lasciando del tutto inalterati i privilegi di classi parassitarie e improduttive e mettendo in dubbio, nel contempo, diritti civili e sociali. Un recente studio del Fondo monetario internazionale ha rilevato come i piani di austerità fiscale hanno un impatto negativo sulla crescita, maggiore di quanto finora stimato. Il modello utilizzato anche dalla Commissione europea e su cui si sono basati tutti i programmi di aggiustamento indicava il moltiplicatore fiscale poco impattante sulla minor crescita. I nuovi calcoli dimostrano, invece, che, dallo scoppio della crisi del 2008 a oggi, in realtà si è innescata una spirale negativa superiore alle previsioni, fra tagli fiscali e recessioni. Considerazioni ancor più vere per la clamorosa svista storica di Reinhart e Rogoff, che fa crollare uno dei dogmi su cui si è retta per diversi decenni la politica del rigore, e cioè che quando il rapporto tra debito pubblico e prodotto interno lordo supera il 90 per cento la crescita si blocca e si entra in recessione, come evidenziava di recente sul «Financial Times» Martin Wolf. Nel luglio del 2012 il nostro Parlamento ha ratificato due importanti trattati, quello sul fiscal compact e quello sul meccanismo europeo di stabilità, che dreneranno ulteriori spazi finanziari alla nostra economia: già il fabbisogno di aprile - ha appena diffuso i dati il Ministero dell'economia e finanza - ne ha risentito con un peggioramento per il pagamento della sottoscrizione del capitale per circa 2.800 milioni di euro. L'impianto così precostituito risulta un'enorme contraddizione: si strangola l'economia reale con misure di austerità per uscire dalla crisi del debito e nello stesso tempo quest'ultimo lievita a dismisura, anche per effetto delle stesse strategie volte a ridurne la consistenza, con la conseguenza che la cosiddetta forbice sociale si è ulteriormente allargata: sono aumentati i poveri e quelli vicino alla soglia di povertà e i pochissimi ricchi hanno continuato a guadagnare e ad arricchirsi. In pratica, si è effettuata una redistribuzione della ricchezza in senso inverso, aumentando quella di coloro che hanno contribuito a creare la crisi a discapito di coloro che l'hanno subita. Il Movimento 5 Stelle ribadisce che, nell'ambito del descritto quadro congiunturale, che è in peggioramento e non solo per i dati diffusi dall'OCSE, non è pensabile una nuova manovra economica pesantemente depressiva. Al contrario, servono scelte coraggiose e innovative. Non è un caso che sabato la BCE ha ulteriormente ridotto i tassi e per la prima volta ha fatto intendere che si riserva di portare in negativo i tassi sui depositi che le banche hanno presso di essa per costringerle a investire: l'unica manovra di tipo monetario che le è possibile operare, visto che per statuto non può stampare moneta. In risposta all'eclatante fallimento del sistema di austerità, occorre porre in essere una diversa politica europea, attraverso misure anticicliche che prevedono anche la rinegoziazione del Trattato di Maastricht e del fiscal compact al fine di rilanciare una nuova Europa. Serve una maggiore democrazia nella governance europea, che ponga al suo centro il benessere dei cittadini europei, e non il mito dello sviluppo e della crescita che ci ha trascinato nella situazione attuale. Va inoltre ridefinito il ruolo della BCE, che dovrebbe diventare prestatore di ultima istanza per i diversi debiti pubblici ed inserire tra i suoi obiettivi il perseguimento della piena occupazione e favorire quegli investimenti produttivi utili alla riconversione ecologica del nostro sistema produttivo. La moneta unica europea, se ha permesso per anni una certa stabilità dell'Eurozona, nascondendo l'evidente diversità economica tra nazioni, lo ha fatto a prezzo di una rigidità che oggi è pericolosa in un periodo di crisi prolungato come questo. Nonostante tutto, la strategia economica che abbiamo letto nel DEF 2013 è ancora indirizzata ad imporre sacrifici, è a senso unico, con il debito che rimane inchiodato, anzi cresce, la disoccupazione che aumenta, così come le tasse, mentre calano i consumi, e con una totale assenza di un progetto organico per il raggiungimento degli obiettivi nazionali e soprattutto di un chiaro coraggio di governare l'Italia per la realizzazione dei target di Europa 2020. Sono ormai anni che sentiamo parlare di promesse, di dogmi sui vincoli di bilancio, di risanamento dei conti, di rapporto deficit -PIL, di spread, di debito pubblico, di tagli alla spesa pubblica, di diktat che arrivano dall'Europa e che vorrebbero trasformare il nostro amato Paese in un'equazione matematica, in nome di un'asserita quando indimostrata scientificità dell'economia. Finché la politica e l'economia preferiranno rispettare dei numeri e dei dogmi contabili, piuttosto che dei principi di umanità, le vite dei cittadini varranno zero. Sono le azioni e il lavoro degli uomini che danno valore al denaro, non asettici parametri! E senza uomini, donne e soprattutto giovani questa nazione è destinata a scomparire. Che forza ha uno Stato se si inchina all'ideologia dei vincoli contabili che generano solo la miseria sociale? Potrà mai godere di onore storico uno Stato che ha omesso di garantire il benessere sociale ai propri giovani, tanto da regalare loro un presente di disperazione e un futuro senza speranza? Che dignità ha un Paese che toglie la speranza al suo popolo? Di che cosa è espressione una politica che trascura di accrescere la cultura, l'istruzione e la civiltà del suo popolo? La politica e l'economia sono state trasformate in un'arma di morte, in un ricettacolo di numeri, di vincoli e di parametri che non hanno più alcun legame con la realtà, con il diritto di ogni persona di vivere un'esistenza libera e dignitosa. Chi osanna ideologicamente il rispetto dei vincoli non è più in grado di vedere la bellezza della vita, non è più in grado di difenderla, non è più in grado di fare politiche che se ne prendano cura, non è più in grado di fare leggi che difendono a spada tratta la cultura e l'istruzione dei giovani come un bene fondamentale per costruire la speranza del futuro. Invece di idolatrare la contabilità della morte, noi vogliamo fare leggi e politiche - indicate nella nostra relazione - che si occupano dell'economia della vita. Vogliamo misurare quel benessere equo e sostenibile che darà valore alla qualità dell'educazione di un essere umano, anche se non farà crescere il portafoglio dei soliti noti. E se proprio dobbiamo mettere dei vincoli, mettiamo dei vincoli di umanità, di dignità della persona sotto i quali non si può scendere, introduciamo delle procedure di infrazione che colpiscano tutti coloro che con dolo hanno approvato leggi di bilancio che hanno determinato disastri economici contrari ai diritti universali dell'uomo. Ogni individuo, in quanto membro della comunità, ha diritto alla sicurezza sociale, nonché alla realizzazione, attraverso lo sforzo nazionale, dei diritti economici, sociali e culturali indispensabili alla sua dignità ed al libero sviluppo della sua personalità. Ogni individuo ha diritto alla libertà di scelta dell'impiego, a giuste e soddisfacenti condizioni di lavoro e alla protezione contro la disoccupazione. Ogni individuo ha diritto ad una remunerazione equa e soddisfacente, che assicuri a lui stesso e alla sua famiglia un'esistenza conforme alla dignità umana. Ogni individuo ha diritto ad uno Stato a cui stia a cuore il futuro del suo popolo e che si adoperi con tutte le sue forze per ripudiare i vincoli che generano morte e miseria e propugni, invece, l'economia della vita. È arrivata l'ora, prima di ulteriori e più radicali strappi sociali, che si discutano i trattati, che la politica riprenda a fare quello a cui è demandata, trattati che non sono legge scritta sulla pietra. Che si ripensi alla visione di un'Europa dei burocrati e delle banche, perché il Movimento 5 Stelle è per un'Europa dove i popoli vivono liberamente e in armonia e in cui deve trovare centralità il Parlamento europeo! Per questo vi proponiamo di votare un Documento di economia e finanza che parla di futuro e speranza e di risorse da cui recepire i fondi per realizzarne gli obiettivi. Alla luce delle considerazioni su esposte si ritiene che il DEF 2013 non abbia alcuna programmazione di medio e lungo periodo che dia speranze al nostro Paese e, pertanto, si invita il Governo a recepire la nostra relazione e le osservazioni ivi contenute, nonché, la risoluzione che presenteremo a corredo. Si tratta di proposte delineate al fine di predisporre le misure più idonee per uscire da una crisi economica e sociale che non ha precedenti nella storia.
2013-05-06	M5S	RomaniMaurizio	Se si fanno più consistenti anche nelle Regioni in piano di rientro segnali di cambiamento verso una maggiore responsabilizzazione delle gestioni, non mancano tuttavia segnali preoccupanti sul fronte della qualità dell'assistenza. In altri termini, scende la percentuale sul PIL che già era tra le più basse d'Europa, ma appare più verosimile ritenere che questo sia dovuto ai tagli lineari delle risorse piuttosto che all'eliminazione degli sprechi. Inoltre, dilagano truffe e malaffare: per queste voci, il danno erariale calcolato ammonta a 333 milioni di euro. Il risultato è spaventoso e le strutture pubbliche sono quelle più interessate dal malaffare.
2013-05-06	M5S	RomaniMaurizio	Signor Presidente, rappresentanti del Governo, colleghi senatori, il Sistema sanitario nazionale, una delle riforme sociali che l'Europa e tutto il mondo hanno sempre considerato come un modello di eccellenza, si sta sfaldando.
2013-05-06	M5S	ScibonaMarco	Ci saremmo aspettati molto di più dalla cosiddetta due diligence : in finanza due diligence significa istruttoria, analisi e previsione di rischio. Ci saremmo aspettati quel rigore tipico di chi è obbligato a gestire i bilanci familiari senza sufficienti introiti. Speravamo in un ravvedimento circa l'utilizzo della legge n. 443 del 2001, una doverosa correzione delle storture di quella legge obiettivo che scavalca la volontà popolare e cala dall'alto progettualità, eliminando qualunque controllo di garanzia, utilità, fattibilità e rischio pur di pervenire all'utilizzo immediato di fondi pubblici a scapito delle tasche dei contribuenti e dell'ambiente. Ma così non è successo. Con rammarico notiamo l'assenza di finanziamenti in infrastrutture per servizi alla cittadinanza, come l'edilizia scolastica, quella sanitaria, idrica o penitenziaria, a fronte di cifre spropositate per nuovi collegamenti ferroviari quali la Torino-Lyon, il Terzo Valico dei Giovi o la Milano-Verona-Padova-Mestre, che i dati di traffico internazionali indicano come non prioritarie e, in alcuni casi, bollate come inopportune dagli stessi tecnici chiamati a guidarne il processo progettuale. Si legge nel primo capitolo dell'allegato V che il programma delle infrastrutture strategiche «realizza la coincidenza delle priorità nazionali con quelle degli investimenti di valenza europea (TEN-T core network )». Nulla di più inveritiero! Prendendo, ad esempio, il TAV-TAC Torino-Lyon, non vi è assolutamente alcuna coincidenza tra priorità nazionale ed investimenti europei riferiti agli assi transeuropei (TEN-T). Non è una priorità nazionale, in quanto esiste già il doppio binario ed è utilizzato al 27 per cento delle sue potenzialità, persino dopo l'ammodernamento recentissimo costato oltre 400 milioni di euro. Non è una priorità europea. Non lo chiede l'Europa. Leggetevi, vi prego, la decisione dell'Unione europea n. 661/2010/UE del Parlamento europeo del 7 luglio 2010 (Allegato III) che ha confermato la decisione n. 884/2004/UE del Parlamento europeo e del Consiglio del 29 aprile 2004 (Allegato II), il cosiddetto testo sacro del TEN-T core network, come indicato dal presidente Monti, che prevede 30 assi transeuropei (TEN-T). Ebbene, l'asse 6 Lione-Trieste-Divača/Koper-Divača-Lubiana-Budapest-frontiera ucraina (corrispondente al vecchio corridoio 5) non è previsto ad alta velocità e lo stesso Commissario incaricato per la parte orientale italiana, l'architetto Mainardi, esclude la necessità di realizzare una nuova linea, almeno per altri trent'anni, mentre prevede l'utilizzo ed eventualmente l'ammodernamento delle tratte esistenti. Ad alta velocità sono invece espressamente previsti gli assi 2, 3, 4 e 19. L'asse 6 in Italia esiste già: ripeto, non vi è alcuna coincidenza, come vi vogliono far credere, con l'interesse europeo, perché non è previsto, dall'Europa, ad alta velocità o alta capacità. L'asse 6 è previsto dall'Europa come linea convenzionale, come dichiarato anche dal Ministero delle infrastrutture italiano, con la richiesta di finanziamento congiunta (Italia-Francia) del 18 luglio 2007, firmata dal Ministro delle infrastrutture, dove, a pagina 1, si ricava che la linea ferroviaria è convenzionale. È la solita bufala per ingannare sulla necessità della spesa pubblica. Non lo chiede l'Europa e non è necessario: esiste già, nella parte italiana, l'asse 6! Mentre gli italiani ci chiedono, a gran voce, maggiore funzionalità dei servizi, dal trasporto pubblico locale al servizio sanitario, dall'istruzione al welfare, settori in cui, invece, sono stati fatti tagli indiscriminati tali da minarne irrimediabilmente l'efficienza.
2013-05-06	PD	BiancoAmedeo	Signor Presidente, onorevoli senatrici e senatori, rappresentanti del Governo, intervengo su un settore specifico del DEF 2013, quello relativo alla spesa sanitaria, che, pur nei suoi limiti, ritengo possa ben essere rappresentativo del Documento nel suo complesso sia sotto il profilo tecnico, perno centrale del ciclo di programmazione economico-finanziaria e di bilancio, sia sotto quello più strettamente politico, «l'occasione per guardare al passato ma soprattutto per immaginare il futuro delle politiche economiche e di bilancio del Paese, in chiave europea». Sono queste le parole testuali dell' incipit della presentazione del presidente Monti. All'appuntamento con la stretta finanziaria sui bilanci pubblici, diventata più stringente in Europa successivamente al Patto di stabilità e crescita ed emergenziale nella seconda metà del 2011 per i fatti che voi conoscete, la spesa sanitaria si è presentata con una dinamica di crescita fortemente ridimensionata nell'arco temporale 2007-2012, registrando un tasso medio di crescita dell'1,7 per cento, che è lontano da quel 6,4 medio che aveva caratterizzato il periodo 2000-2006. Sono stati e sono tuttora molteplici i determinanti di un trend di crescita della spesa sanitaria, alcuni dei quali strutturali all'evoluzione del sistema sanitario. Ne cito alcuni: l'ingresso di nuove tecnologie e nuovi farmaci mediamente più costosi, che, almeno in una prima fase, si aggiungono e non sostituiscono vecchie pratiche o vecchi farmaci; l'invecchiamento della popolazione, che dilata la platea dei destinatari di complessi servizi sanitari e sociosanitari long term. Altri determinanti sono invece espressione di alcuni problemi non risolti, o quanto meno di ambiguità. Sul piano istituzionale, penso al riparto dei compiti e delle funzioni tra Stato e Regioni; ai ritardi nell'innovazione organizzativa e gestionale; a una pluralità di modelli aziendalistici in gran parte insufficienti a governare la complessità della produzione di servizi caratterizzati da un'altissima densità di competenze professionali e di valori etici e civili con pochi uguali nel mondo della produzione. A questo si aggiunge il peso, il gravame di sacche di inappropriatezza tecnica, di inefficienza organizzativa e gestionale, di vicinanze improprie tra ricerca del consenso politico e gestione amministrativa e finanche del merito e della qualità professionale. Infine, isolati ma nondimeno allarmanti, sono da registrare fenomeni corruttivi e di inquinamenti malavitosi. Va però respinta con forza una deriva che talora affiora anche nel dibattito e nella comunicazione, secondo la quale il nostro Servizio sanitario nazionale è un costo insopportabile, un carrozzone inefficiente e inefficace: esso - in realtà - è, pur con tutti i sui limiti, una grande e straordinaria opera tecnico‑professionale, civile e sociale che garantisce ricerca e sviluppo, occupazione qualificata e soprattutto, secondo i principi di universalismo ed equità, coesione sociale e identità civile al nostro Paese. Nelle prossime settimane il Consiglio Ecofin dell'Unione europea, a fine maggio, sancirà l'uscita del nostro Paese dalle procedure di eccesso di deficit. I dati del DEF ci dicono che la nostra sanità ha svolto, come si diceva qualche mese o anno fa, i suoi compiti a casa. La spesa pubblica del settore relativa al 2012 è, in valore assoluto, di poco superiore a quella del 2009; per il 2013 è indicata una crescita della spesa sul 2012 di circa lo 0,2 per cento, mentre dal 2014 al 2017 è indicata una crescita con un tasso medio dell'1,9, a fronte di una contestuale previsione di crescita del PIL nominale più alta. Questo differenziale porta ad una stima della spesa sanitaria pubblica sul PIL in decrescita, raggiungendo nel 2017 il valore del 6,7 per cento, che rafforzerebbe la nostra posizione nell'Unione europea a 15 tra i Paesi a più bassa spesa, in termini percentuali sul PIL e assoluti procapite. Hanno dunque prodotto risultati sui saldi contabili le pesanti misure messe in atto dai Governi Berlusconi e Monti, che, in combinato disposto, hanno determinato, nell'arco temporale 2010-2014, un definanziamento pubblico del Servizio sanitario nazionale per cumulativi 25-30 miliardi di euro (questo secondo diverse stime). A fronte di ciò, condivido quanto ormai da più parti autorevoli e terze viene detto: il Servizio sanitario nazionale non può sopportare ulteriori politiche di definanziamento pubblico, salvo scontare inaccettabili cadute dell'universalismo e dell'equità di accesso alle prestazioni. Al riguardo, ricordo quanto dichiarato dal presidente Errani, che, nel rappresentare il pensiero unanime delle Regioni e delle Province autonome, ha chiesto che il finanziamento dei servizi sanitari regionali erogati nel 2012 resti tale anche per il 2013, evitando il taglio netto di un miliardo e denunciando l'effetto devastante sulla tenuta dei sistemi della previsione relativa al 2014 di ulteriori due miliardi di compartecipazione dei cittadini ai costi delle prestazioni. Sono saliti i ticket, è salita la pressione fiscale, sono salite le aliquote regionali, soprattutto nelle Regioni sottoposte ai piani di rientro, e le cifre sono molto vicine a quelle dell'IMU sulla prima casa. Vorrei concludere, signor Presidente, ricordando quanto, pochi giorni fa, la direttrice generale dell'Organizzazione mondiale della sanità europea, a conclusione di un meeting, ha detto sull'impatto in Europa della crisi economica sulle politiche sanitarie. Così cito: «In tempi di crisi, è forse ancora più importante proteggere il finanziamento dei sistemi sanitari, dal momento che i bisogni di salute possono crescere rapidamente; assicurare l'accesso ai servizi di salute è un aspetto cruciale di una più ampia rete di sicurezza sociale (...) tagli inappropriati possono solo peggiorare i sistemi sanitari. Che (...) devono fare di tutto per minimizzare gli sprechi e perseguire l'appropriatezza». Ecco, signor Presidente, nell'affrontare l'agenda delle riforme, anche a partire dalla Nota di aggiornamento del DEF, ma più incisivamente nella legge di stabilità, dovremo ricordarci nelle nostre scelte di questo, perché questa è l'Europa a cui guardiamo: l'Europa dell'equità, della solidarietà, dell'universalismo dei diritti fondamentali del cittadino.
2013-05-06	PD	GattiMariaGrazia	Signor Presidente, siamo nella specialissima condizione di aver ricevuto il DEF da un Governo in prorogatio e di doverci esprimere attraverso una risoluzione che impegna un Governo diverso da quello che ci aveva inviato il DEF. Dal punto di vista economico e finanziario il DEF 2013 persegue l'obiettivo di conservare, nel periodo di riferimento, il pareggio di bilancio in termini strutturali, mentre, sotto il profilo delle riforme strutturali, si limita ad elencare le iniziative necessarie per dare attuazione alle riforme già approvate dal Parlamento e a fare il punto su quanto realizzato nell'anno 2012. Il Piano nazionale di riforme non prevede un'agenda di interventi e di riforme ritenute necessarie per il futuro, ma si limita a descrivere il consuntivo delle iniziative adottate dal passato Governo. La prerogativa di formulare linee per il futuro, che presuppongono scelte di indirizzo politico-legislativo o l'avvio di nuove politiche di vasto respiro, è stata lasciata al nuovo Governo. Quest'ultimo ha ottenuto la fiducia al Senato il 30 aprile e questo determina il ritardo nell' iter del provvedimento al nostro esame. Il nuovo ministro dell'economia e delle finanze Saccomanni, nell'audizione del 2 maggio, ha invitato il Parlamento ad approvare il documento che ci era stato presentato a saldi invariati e ha aggiunto: «Il Governo si impegna a presentare una Nota aggiuntiva al DEF nei tempi compatibili con la chiusura della procedura di disavanzo eccessivo, mediante la quale potrà assumere a pieno titolo gli obiettivi strategici recentemente espressi dal Presidente del Consiglio». Sulla base dell'azione di risanamento strutturale delle finanze pubbliche presentati dal DEF, il Consiglio Ecofin dell'Unione europea di maggio deciderà - e lo auspico vivamente - l'uscita dell'Italia dalla procedura di deficit eccessivo in cui era entrata nel 2009. Tuttavia, come evidenziato dai dati del DEF, l'aggiustamento dei conti pubblici, realizzato a tappe forzate nel breve volgere di un anno e mezzo e in un contesto di forte crisi economica internazionale, è avvenuto a costo di pesanti sacrifici da parte di cittadini e imprese. Ma non solo. La contrazione dell'economia si è aggravata, con conseguente perdita di numerosi posti di lavoro, e si sono ampliati il disagio sociale e il divario territoriale tfa Nord e Sud del Paese. Insomma sono aumentate le disuguaglianze. Secondo il CENSIS, fra i grandi sistemi dell'Eurozona, l'Italia è il Paese con più rilevanti diseguaglianze territoriali. Se analizziamo le dichiarazioni IRPEF, osserviamo che la Regione con il reddito medio complessivo più elevato è la Lombardia (23.210 euro), mentre la Calabria si attesta a 14.230 euro. A fronte di un reddito medio nazionale che si attesta a 19.655 euro (lasciatemi dire una cosa già citata dal senatore Rossi), i livelli di reddito del Mezzogiorno sono inferiori a quelli della Grecia (17.957 euro il Sud, 18.454 euro la Grecia). A proposito di disuguaglianze mi sembra significativo che il Centro-Nord, con 31.124 euro di PIL pro capite, sia vicino ai valori dei Paesi più ricchi come la Germania, dove il PIL pro capite è di 31.703 euro. Signor Presidente, il problema è che nel 2011 si è registrato un ulteriore allargamento del divario Nord-Sud rispetto al 2010. Per questo mi sembra importante che il ministro Saccomanni nell'audizione abbia affermato: «Il percorso che il nuovo Governo traccerà dovrà essere più orientato alla crescita, coniugando le politiche europee di stabilità con azioni decise per la ripresa dell'attività economica e dell'occupazione». Ed è sul binomio occupazione e sviluppo che vorrei svolgere solo poche riflessioni, a partire proprio dai dati del DEF che ci è stato consegnato, ma anche dal programma che il Presidente del Consiglio ci ha presentato e su cui ha ricevuto la fiducia, in attesa di poter discutere la Nota aggiuntiva. La ripresa dell'occupazione passa innanzitutto per una ripresa economica sostenuta e, come è stato sottolineato dal presidente Letta, richiede un insieme articolato di interventi in grado di far ripartire la domanda interna, di trovare soluzioni per una maggiore competitività del nostro sistema economico e, per tale via, aumentare il livello di produttività totale dei fattori. È prima di tutto urgente la definizione di politiche industriali, da troppi anni assenti nel nostro Paese. Occorre individuare i settori strategici per la crescita del Paese e su di essi investire con continuità. Si può così creare fiducia nelle imprese che operano in quei settori e liberarle da quella incertezza che agisce da freno agli investimenti. Il DEF 2013, per il periodo 2013-2017, prevede un innalzamento del tasso di disoccupazione negli anni 2013 e 2014, rispettivamente all'11,6 per cento e all'11,8 per cento, per poi progressivamente scendere in ragione della prevista ripresa economica al 10,9 per cento nel 2017. Questo significa che, se non cambia niente, l'uscita dalla situazione di crisi economica avverrà senza il riassorbimento, in termini percentuali, dei posti di lavoro persi a partire dal 2008. E se questo problema coinvolge l'Europa intera, noi non dobbiamo dimenticare che il nostro tasso dì disoccupazione è doppio rispetto a quello tedesco, e molto distante da quello registrato in Gran Bretagna, Giappone o Stati Uniti e che il dato relativo al tasso di attività della popolazione in età lavorativa ha lo stesso andamento negativo. L'ISTAT ci dice, inoltre, che la ricerca di personale da parte delle imprese diminuisce e la riduzione riguarda tutti i settori dell'economia. Questa situazione non è accettabile, il nostro primo obiettivo deve essere, quindi, generare lavoro, poi bisogna favorire l'ingresso al lavoro soprattutto per i giovani e le donne, in particolare al Sud, bisogna incentivarlo, utilizzando tutte le leve, compresa quella fiscale, con una attenzione particolare però: dovremo trovare soluzioni innovative, usare anche strumenti eccezionali, senza mai sfociare nella svalutazione del lavoro e delle regole, che abbiamo già conosciuto e che svilisce il lavoro e il lavoratore. Vorrei soltanto richiamare, Presidente, quanto detto dal Presidente del Consiglio rispetto alle urgenze: «Senza crescita, anche gli interventi di urgenza su cui siamo impegnati e che qui ribadisco - rifinanziamento delle casse integrazioni in deroga, superamento del precariato anche nella pubblica amministrazione, sarebbero insufficienti. In particolare, con i lavoratori esodati la comunità nazionale ha rotto un patto e la soluzione strutturale di questo tema è un impegno prioritario di questo Governo». Penso che con i tempi adeguati all'urgenza, gli approfondimenti necessari e la partecipazione coesa di tutti i livelli di governo coinvolti, dare soluzione a queste emergenze sia un primo passo essenziale.
2013-05-06	PD	GhediniRita	La presentazione del Documento di economia e finanza avviene nei tempi previsti dal nuovo processo di coordinamento ex ante delle politiche economiche degli Stati membri dell'Unione europea e viene effettuata alle Camere al fine di consentire loro di esprimersi sugli obiettivi programmatici di politica economica in tempo utile per l'invio al Consiglio dell'Unione europea e alla Commissione del Programma di stabilità e del Programma nazionale di riforma contenuti, rispettivamente, nella prima e nella terza parte del Documento. Nella presente fase politica del Paese la presentazione del Documento di economia e finanza si colloca nel pieno di una fase di transizione. Il Documento in esame oggi è stato presentato da un Governo già dimissionario nella precedente legislatura e, conseguentemente, conferma le linee di politica economica tenute dall'Esecutivo senza assumere impegni per il futuro. Con la rielezione del Presidente della Repubblica e la formazione del nuovo Governo, che lo scorso 29 aprile ha presentato alle Camere il proprio programma ricevendone la fiducia, si è avviata una nuova fase politica. La relazione depositata, quindi, si limita a descrivere i contenuti del DEF predisposti dall'Esecutivo in fase di ordinaria amministrazione, illustrando, accanto ai dati salienti che caratterizzano il quadro macroeconomico nella fase congiunturale internazionale ed interna, le prospettive dell'economia italiana e il quadro di finanza pubblica disegnabile sulla base delle scelte di politica economica operate ex ante. Intendo richiamarne qui, pertanto, soltanto gli estremi più salienti contenuti nel Documento. Relativamente al Programma di stabilità, si evidenzia il rallentamento registrato nel 2012 dall'economia mondiale rispetto al 2011, rallentamento che si è riflesso, in parte, anche nei primi mesi dell'anno in corso, determinando una revisione al ribasso delle previsioni di crescita dell'economia globale per il 2013. Secondo le indicazioni contenute nel Documento, le stime di espansione del PIL mondiale si attesterebbero, per l'anno in corso, al più 3,2 per cento e quelle del commercio mondiale al più 3,6 per cento. In questo scenario, nell'area dell'euro è attesa per il 2013 una contrazione del prodotto dello 0,3 per cento ed una debole ripresa per l'anno successivo. L'analisi del quadro macroeconomico italiano nel 2012 e le previsioni per l'anno in corso e per il periodo 2014-2017 riflettono elementi di incertezza ancora più marcati rispetto alle prospettive di crescita dell'economia globale ed europea. Per il 2013 si prevede una contrazione dell'economia italiana dell'1,3 per cento, mentre per gli anni successivi la ripresa della domanda interna dovrebbe garantire gran parte del trend di crescita del PIL, in media dell'1,3 per cento nel periodo 2014-2017. Le misure adottate dalle istituzioni europee, finalizzate al ripristino della stabilità economico-finanziaria dell'Unione europea attraverso il consolidamento dei bilanci pubblici dei Paesi membri, in particolare di quelli con più elevato debito sovrano, e alla riduzione degli effetti della volatilità dei mercati finanziari, hanno consentito un miglioramento generale della situazione finanziaria dell'area euro e al nostro Paese, fra quelli maggiormente esposti alle turbolenze dei mercati finanziari, hanno consentito di raggiungere, attraverso una serie di manovre finanziarie correttive e di riforme strutturali, l'obiettivo di riduzione dello spread dei tassi di interesse sui titoli del debito pubblico e del pareggio di bilancio strutturale già nel 2013 e negli anni successivi fino al 2017. La linea adottata, concentrata quasi esclusivamente sulla disciplina di bilancio, tuttavia, ha avuto effetti depressivi sulla capacità complessiva del sistema economico dell'area euro, e in particolare del nostro Paese, di produrre ricchezza, con effetti particolarmente negativi sull'occupazione, che dopo il calo drammatico del 2012 continua a decrescere, nonché sulla capacità di consumo delle famiglie. Questi fattori si aggiungono e motivano le difficoltà di ripresa economica dell'area euro e la recessione in atto nel nostro Paese. In Italia, infatti, tutti gli indicatori macroeconomici riferiti all'andamento dell'economia reale risultano negativi, con la sola eccezione dell'andamento delle esportazioni, di per sé comunque insufficiente a compensare il forte calo dei consumi interni. Il quadro di finanza pubblica delineato dal DEF risulta complessivamente positivo, soprattutto se paragonato con la situazione emergenziale del secondo semestre del 2011. Dal Programma di stabilità emerge come, nonostante il peggioramento della congiuntura nel 2012, le misure finora adottate consentano, al netto del ciclo e delle misure una tantum, il raggiungimento - come dicevo - del pareggio di bilancio in termini strutturali già nel 2013. L'indebitamento netto, previsto al 2,9 per cento nel 2013 (che sconta già il peggioramento dovuto all'avvio del pagamento dei debiti commerciali della pubblica amministrazione), presenta un trend in discesa nell'arco del periodo di programmazione, posizionandosi in modo deciso al di sotto della soglia limite del 3 per cento prevista dall'ordinamento europeo, sorpassata la quale si avvia la procedura di infrazione per deficit eccessivo. Le misure di revisione e riduzione della spesa pubblica, accompagnate da un accentuato incremento delle entrate (dovuto all'incremento della pressione fiscale), migliorano l'andamento del saldo primario tendenziale a legislazione vigente, previsto in crescita fino al 2017. La spesa per interessi, sempre nel quinquennio di riferimento, aumenta progressivamente dal 5,3 per cento del 2013 al 6,1 per cento nel 2017, rimanendo comunque entro limiti fisiologici, tenuto conto dell'elevato debito sovrano e dell'andamento ancora altalenante dei mercati finanziari. La spesa delle pubbliche amministrazioni è stata sostanzialmente posta sotto controllo, tanto che, per effetto delle misure finora adottate, in particolare nei confronti delle amministrazioni centrali, delle Regioni e degli enti locali, la spesa scenderà dal 51,1 per cento nel 2013 al 48,3 per cento nel 2017. Al fine di rendere maggiormente efficiente tale livello di spesa è ora essenziale completare il processo di spending review già avviato negli scorsi esercizi, abbandonando definitivamente la politica dei tagli lineari. Dal lato delle entrate, proprio in ragione delle manovre finanziarie correttive, si è registrato nel 2012 un aumento consistente delle entrate finali che hanno raggiunto un ammontare pari al 47,7 per cento del PIL. Nel 2013 le entrate finali aumenteranno ancora, attestandosi al 48,2 per cento del PIL, per poi registrare una debole diminuzione fino a raggiungere nel 2017 il rapporto del 47,3 per cento del PIL. La pressione fiscale, di conseguenza, è prevista al 44,4 per cento nel 2013, per poi diminuire gradualmente e lentamente fino al 43,8 per cento nel 2017. A questo proposito occorre segnalare l'urgenza del potenziamento delle misure e degli strumenti di lotta all'evasione fiscale e alla corruzione, indispensabili a recuperare una parte consistente di quei 180 miliardi di euro che oggi sfuggono al circuito dell'economia legale e che - come evidenziato dalla stessa Corte dei Conti nel corso delle audizioni svolte in Commissione speciale - potrebbero ridurre il dato della pressione fiscale. Infine, il rapporto debito pubblico sul PIL, che raggiunge nel 2013 il valore massimo del 130,4 per cento, anche in ragione del provvedimento di sblocco dei pagamenti dei debiti commerciali delle pubbliche amministrazioni verso i fornitori, inizia la propria graduale discesa a partire dal 2014, rimanendo però su livelli molto elevati e ancora preoccupanti. Dati questi che non sono senza effetti per il nostro sistema economico, in considerazione delle cosiddette regole del debito e della spesa recentemente introdotte nel nostro ordinamento. Nel complesso, dall'esame del Programma di stabilità e del Piano nazionale di riforma, pur a fronte dei risultati raggiunti con le misure adottate nel corso degli ultimi mesi, emerge in tutta evidenza la necessità di colmare il ritardo di crescita e di competitività accumulato dal nostro Paese per via della crisi economica e finanziaria internazionale rispetto agli obiettivi della Strategia Europa 2020 e di ridurre il livello del debito sovrano. La crescita è la condizione essenziale per recuperare la competitività e livelli occupazionali di standard europeo e - come è stato autorevolmente rilevato anche nelle audizioni da parte della maggior parte dei soggetti istituzionali auditi - per affrontare con successo il percorso di rientro del debito pubblico che l'Europa ci richiede e di cui il nostro Paese ha bisogno. I target nazionali fissati per il 2020 dal Piano nazionale di riforma risultano significativamente ridotti rispetto agli obiettivi fissati dalla Strategia Europa 2020, in particolare per gli indicatori maggiormente sensibili alla condizione materiale di vita delle persone, quali il tasso di occupazione (in particolare quello giovanile e femminile), il tasso di istruzione, il tasso di povertà e gli indicatori sensibili per lo sviluppo, quali gli investimenti in ricerca e sviluppo. Dall'analisi complessiva del Documento risulta evidente come le misure di stabilizzazione, da sole, non potranno essere risolutive, né gli obiettivi di finanza pubblica potranno essere raggiunti e mantenuti nel tempo in assenza dell'innalzamento del potenziale dell'economia, in particolare in Paesi in forte recessione come il nostro. Il Consiglio europeo del 14 marzo scorso ha svolto un ampio dibattito sulla situazione economica e sociale dell'area euro e ha fissato gli orientamenti per la politica economica degli Stati membri e dell'Unione europea nel 2013. Dal dibattito è emersa la necessità di concentrare l'attenzione sull'attuazione delle decisioni da adottare per quanto riguarda il patto per la crescita e l'occupazione e di attribuire una particolare priorità al sostegno dell'occupazione giovanile e alla promozione della crescita e della competitività. A giugno il Consiglio europeo ritornerà sulla valutazione delle politiche in fase di definizione a livello nazionale per attuare queste priorità, nonché sull'attuazione del Patto per la crescita e l'occupazione. In questa sede il nuovo Governo dovrà prospettare le proprie linee di politica economica per contrastare la recessione e favorire la crescita e la coesione. Nel discorso programmatico il primo ministro Enrico Letta ha affermato: «Il mantenimento degli impegni presi con il Documento di economia e finanza è necessario ad uscire, quanto prima, dalla procedura di disavanzo eccessivo e per recuperare margini di manovra all'interno dei vincoli europei. Nelle sedi europee e internazionali l'Italia si impegnerà poi per individuare strategie per ravvivare la crescita senza compromettere il processo di risanamento della finanza pubblica». Di questa necessità ha dato ampiamente conto il dibattito svolto in Commissione speciale, sia nel merito dei contributi dei soggetti auditi, sia negli interventi dei commissari. Lo scorso 2 maggio il ministro dell'economia, professor Fabrizio Saccomanni, che saluto, ha confermato che «il quadro economico-finanziario delineato nel Documento di economia e finanza consente il sostanziale rispetto di tutti i vincoli di bilancio previsti sia nel contesto del rafforzamento della governance europea, che in quello nazionale», confermando altresì che il mantenimento del deficit in termini nominali, per quest'anno e per gli anni successivi, al di sotto del limite del 3 per cento consentirà all'Italia, intorno alla metà di giugno, di uscire dalla procedura di deficit eccessivo. Il raggiungimento di tale risultato e la conferma del pareggio di bilancio in termini strutturali e di indebitamento netto al di sotto del 3 per cento per tutto il periodo 2014-2015 rappresentano la condizione indispensabile per consentire al Governo di richiedere alle istituzioni europee di beneficiare di maggiori margini di flessibilità rispetto alle regole di bilancio. Ciò in ragione del fatto che l'uscita dalle procedure di infrazione per deficit eccessivo è stata stimata capace di liberare diversi miliardi di euro di risorse in più da destinare alla crescita. Le politiche di risanamento virtuose in linea con gli obiettivi europei nel percorso di aggiustamento del deficit e debito, tra l'altro, hanno già consentito all'Italia di mettere in campo il provvedimento urgente per la liquidazione di 40 miliardi di debiti commerciali della pubblica amministrazione verso le imprese (oggetto del decreto-legge 8 aprile 2013, n. 35, in discussione nell'altro ramo del Parlamento). Dalla chiusura della procedura per deficit eccessivo deriverebbe altresì un miglioramento del merito di credito del nostro Paese, con presumibile contenimento dello spread BTP- Bund e, conseguentemente, del costo del servizio del debito pubblico. Inoltre, il Ministro ha osservato che l'agenda di politica europea e i vincoli che essa impone agli Stati membri sono parte integrante e imprescindibile di ogni riforma strutturale da mettere in cantiere nel prossimo futuro. Tuttavia, le politiche di contenimento della spesa pubblica rese necessarie dalla crisi hanno lasciato un'eredità pesante sulle famiglie e sulle imprese, che si sono trovate a far fronte a un inasprimento della pressione fiscale e al conseguente indebolimento della domanda di consumi e investimenti. Pertanto, il percorso che il nuovo Governo traccerà dovrà essere ora più orientato alla crescita, coniugando le politiche europee di stabilità con azioni decise per la ripresa dell'attività economica e dell'occupazione. Queste sono individuate in quelle già enunciate dal primo ministro Letta nel discorso programmatico: riduzione della pressione fiscale, in primis sul lavoro; revisione della tassazione vigente sugli immobili, anche al fine di ridare slancio all'edilizia e stabilità agli incentivi di ristrutturazione ecologica delle abitazioni; prosecuzione degli interventi di pagamento dei debiti delle amministrazioni pubbliche nei confronti dei fornitori; allentamento del Patto di stabilità interno; rinuncia all'inasprimento dell'IVA; aumento del Fondo centrale di garanzia per la piccola e media impresa e del Fondo di solidarietà per i mutui; ampliamento degli incentivi fiscale per chi investe in innovazione; sostegno all'aggregazione e all'internazionalizzazione delle piccole e medie imprese; semplificazione e rimozione degli ostacoli burocratici che frenano lo spirito di impresa. Nel sottolineare che tali interventi dovranno essere portati avanti senza costituire nuovo indebitamento e negoziando - auspicabilmente - procedure maggiormente elastiche con l'Unione europea, il Governo ha richiesto un po' di tempo al fine di presentare al Parlamento proposte compiute per il breve e medio periodo, invitando il Parlamento stesso ad approvare il Documento di economia e finanza a saldi invariati ed impegnandosi a presentare alle Camere i nuovi indirizzi di programmazione economica e di finanza pubblica in tempi compatibili con la chiusura della procedura di disavanzo eccessivo, condizione questa necessaria per estrinsecare gli obiettivi strategici espressi dal Governo.
2013-05-06	PD	PignedoliLeana	L'Italia uscirà dalla procedura di deficit eccessivo in cui era entrata nel 2009, risultato assolutamente non scontato, un dato positivo. Ma l'analisi sull'aggiustamento dei conti pubblici non può essere solo aritmetica. È indispensabile ragionare su come si è arrivati a questo risultato per il contenimento della spesa pubblica: lo abbiamo raggiunto soprattutto con la modalità dei blocchi e dei tetti. Nessuna attività selettiva, nessuna vera revisione della spesa pubblica; una spending review che si è concretizzata troppe volte in un'accetta che ha colpito in modo lineare tutti, in modo troppo indifferenziato; quasi mai un'analisi dei centri di spesa o misurazioni dei livelli di efficienza dei servizi. Quell'obiettivo che doveva avviare una rivoluzione nel sistema pubblico, premiando i virtuosi e penalizzando sprechi e inefficienze. Sì, pareggio di bilancio raggiunto, ma l'effetto di questa logica, di questo taglio indiscriminato, assieme a una insostenibile pressione fiscale, dentro una forte crisi economica internazionale, è stato che il risultato è stato raggiunto ma a costo di pesanti sacrifici da parte di cittadini e imprese. Nonostante questi sacrifici, i tre fattori di crisi di questo Paese sono rimasti inalterati o addirittura peggiorati negli indicatori, e la situazione oggi si ripropone in tutta la sua drammaticità: troppa disuguaglianza, troppo debito, troppo scarsa crescita. In uno scenario di così grande preoccupazione, in mezzo a tante criticità riportate dal Documento, vorrei concentrarmi sul tema della crescita, cioè sulla speranza, sulle potenzialità. Lo ha detto bene il presidente Letta: a volte «la nostra tendenza all'autocommiserazione è pari solo all'ammirazione che l'Italia suscita all'estero». Di questo vorrei parlare e vorrei che di più parlassimo: delle potenzialità, della fiducia che il mondo ha nelle nostre produzioni. Se la domanda interna è in progressivo calo, i dati dell' export, in controtendenza, sono in crescita e tra tutti emerge il dato confortante dell'agroalimentare. È in sorprendente aumento la domanda di cibo italiano nei mercati esteri e non solo in quelli tradizionali all'interno dell'Europa o degli Stati Uniti; c'è una ventata di curiosità e di interesse crescente che arriva dai Paesi emergenti, dai mercati asiatici in particolare, quelli che chiedono, in una crescita esponenziale, cibo italiano, stile italiano. Nel 2012 c'è stato un aumento del 7 per cento rispetto al 2011; già nei primi due mesi del 2013 si registra un ulteriore incremento del 6,5 per cento rispetto all'anno precedente; nel 2012 l'incidenza sul fatturato totale ha sfiorato il 20 per cento. Su 9 miliardi di euro di valore di vino italiano prodotto oltre il 50 per cento viene esportato. Fenomeni inaspettati, come l'aumento di esportazione di birra nel Nord Europa, addirittura in Germania. Esportiamo vino spumante italiano nella patria dello champagne, in Francia; addirittura riso italiano in Cina: dati inaspettati fino a qualche anno fa. Tutto questo ci dice quanto il made in Italy sia un brand (come si usa dire oggi) di grande attrattiva. « Sì, brand », la parola adatta, che non trova un'adeguata traduzione, intendendo con questa non solo il prodotto in sé, ma anche l'insieme di valori, contenuti e saperi che il nostro Paese ispira, ovvero nuovi valori di competitività, su cui il nostro sistema imprenditoriale dell'agroalimentare deve misurarsi, e contenuti di servizio sempre più mirati e personalizzati; ma anche valori in materiali su cui il nostro Paese ha grande credito nel mondo. Parliamo di oltre 31 miliardi di euro di fatturato dell' export dell'agroalimentare italiano nel 2012: mai raggiunto un dato così alto. Ma la notizia positiva è che ci sono grandissimi margini per crescere. Un dato per tutti: 60 miliardi di euro sono stati stimati per il fatturato del falso cibo italiano. Questo dato esprime il senso dell'urgenza di una lotta senza quartiere all'illegalità, alla contraffazione, all'inganno dell' italian sounding; ma ci dà anche la dimensione del reale spazio di mercato esistente. Vi è una domanda di cibo italiano che oggi viene tradita nel modo peggiore, uno spazio che noi non siamo in grado di occupare con una risposta imprenditoriale di produzioni autentiche, sicure, garantite, di alta qualità. Sappiamo, da quanto dicono le nostre aziende vinicole, della pasta e dell'olio, che gli ordini che arrivano dalla Corea, dal Giappone, dalla Cina, dal Brasile sono molto superiori alle possibilità di offerta. Le nostre imprese produttrici non riescono a rispondere perché non sufficientemente strutturate in capacità produttive, in reti commerciali adeguate, in organizzazioni e professionalità adeguate. Dunque, siamo al paradosso: da una parte una potenzialità e una crescita esponenziale della domanda di cibo italiano, dall'altra il nostro sistema imprenditoriale, che non è attrezzato per rispondervi. L'organizzazione è insufficiente, la frammentazione è massima. Ancor peggio: mentre ci sono fasce di mercato emergenti alla ricerca di distintività culturali ed enogastronomiche, troppe aziende di produttori non hanno marginalità sufficienti e si arrendono, chiudono per mancato reddito o per mancato ricambio generazionale. Nel 2012 sono 16.791 le aziende agricole che hanno chiuso. Mentre poi tutto il mondo si sta mobilitando per la questione alimentare, per l'allarme sull'insufficienza alimentare, il nostro Paese, noto per le eccellenze alimentari e la preziosità dei propri prodotti, continua a consumare suolo prezioso. La contraddizione è così alta che solo un Paese nel suo insieme può trovare la forza di invertire la rotta. Può farlo se ha la consapevolezza vera del tesoro che possiede, se riesce a tradurre bellezza, paesaggio, salubrità in opportunità economiche e in nuova occupazione in agricoltura, in professionalità e specializzazioni. Un Paese che crede nel proprio patrimonio e lo conosce capisce che ora è il momento di un «progetto Paese» sull'agroalimentare nel mondo, inverte la rotta e si attiva perché si fermi lo « shopping » degli investitori stranieri dei marchi di qualità. C'è bisogno di un progetto di «internazionalizzazione dell'agroalimentare» italiano coraggioso e immediato. C'è bisogno di un piano straordinario per l' export, che vada a dar sostegno alle reti di imprese e alle nuove professionalità. C'è bisogno di un progetto di semplificazione delle procedure amministrative e dei controlli. C'è bisogno di una semplificazione della governance degli enti ministeriali dell'agricoltura: troppa dispersione, troppe sovrapposizione di funzioni, poca efficienza e poco trasparenza.
2013-05-06	PD	RossiGianluca	Questi dati sono sufficienti ad evidenziare come le politiche fiscali e redistributive di questi ultimi anni abbiano accentuato la divaricazione della ricchezza fra i cittadini e provocato un ampliamento del gap fra le diverse aree territoriali del Paese. Nel 2007 il PIL italiano era infatti pari a 1.680 miliardi di euro; cinque anni dopo si è ridotto a 1.567: abbiamo perso quindi 113 miliardi, di cui 72 al Centro-Nord e 41 nel Mezzogiorno. In tale contesto il sistema produttivo si è indebolito a tal punto che tra il 2007 e il 2011 gli occupati nel sistema industriale si sono ridotti del 15,5 per cento nel Mezzogiorno e del 5,5 per cento nel Centro-Nord, dove comunque si evidenziano dati di preoccupante arretramento con ridotta competitività e drammatici riflessi sui livelli occupazionali, come testimoniato dall'utilizzo degli ammortizzatori sociali. Tra il 2000 e il 2011 in Europa si manifesta una tendenza alla convergenza del PIL pro capite : in linea di massima i Paesi che nel 2000 presentavano i livelli più bassi sono quelli in cui è cresciuto di più e viceversa. Nel 2000 il PIL pro capite valutato in base al potere d'acquisto (PPA) dell'Italia era il 18 per cento più alto di quello della media dei Paesi UE a 27. La crescita economica sperimentata dal nostro Paese, la più bassa dell'Unione, ha comportato che nel 2011 l'Italia si sia ritrovata al di sopra della media dei Paesi UE a 27 di appena lo 0,4 per cento. Ciò testimonia l'inefficacia delle politiche di sostegno allo sviluppo che non hanno saputo garantire maggiore occupazione e nuova imprenditorialità, migliore coesione sociale e modernizzazione dell'offerta dei servizi pubblici. Tra i grandi sistemi dell'Eurozona l'Italia è il Paese con le più rilevanti disuguaglianze territoriali. Se si confronta il reddito pro capite delle tre Regioni più ricche e più povere dei grandi Paesi dell'area dell'euro emerge che l'Italia ha il maggior numero di Regioni con meno di 20.000 euro pro capite : (sette rispetto alle sei della Spagna, quattro della Francia e una sola della Germania), con i livelli di reddito del Mezzogiorno inferiori addirittura a quelli della Grecia. Fra i fattori, inoltre, che hanno determinato il ritardo accumulato dal Mezzogiorno nei periodo di crisi che va dal 2007 al 2012 rientra sicuramente il non adeguato utilizzo dei fondi comunitari. Al contrario di ciò che è accaduto in altri Paesi con un marcato dualismo territoriale, in Italia la convergenza tra Sud e Nord non si è mai realmente affermata, prova ne è il fatto che nella prossima programmazione la stima della popolazione sottoposta all'Obiettivo convergenza passerà in Italia dall'11 al 14 per cento del totale, mentre altri Paesi vedranno calare drasticamente tale percentuale: la Germania passerà dal 5,4 allo zero per cento e la Spagna dal 9,1 allo 0,9 per cento. Sebbene il PIL resti un affidabile indice di benessere, è bene ricordare che non tiene conto di aspetti importanti della vita delle persone come la salute, la qualità dell'ambiente, le pari opportunità, i livelli di istruzione e la speranza di vita, tutti fattori (valutati con l'indice dello sviluppo umano, utilizzato dalle Nazioni Unite) che determinano pesanti diseguaglianze tra aree del nostro Paese; tra questi c'è anche l'incapacità del sistema educativo di accompagnare i processi di sviluppo attraverso la formazione di un capitale umano qualificato, rendendo effettivamente virtuoso il percorso scuola-formazione-lavoro. A fronte, infatti, di una spesa pubblica per l'istruzione e la formazione nel Mezzogiorno pari al 6,7 per cento del PIL, contro il 3,1 per cento del Centro-Nord, si riscontra un tasso di abbandono scolastico del 21,2 per cento nel Sud e del non trascurabile 16 per cento del Centro-Nord, con un'altissima incidenza del fenomeno Neet ( not in education, employment or training ). Tutto ciò ci consegna una responsabilità in più di fronte alla nuova programmazione comunitaria 2014-2020. Andranno, infatti, approfondite alcune questioni strategiche, a cominciare dal tema dei programmi regionali plurifondo come strategia integrata di sviluppo del territorio, frutto di un ripensamento delle logiche d'intervento settoriali sia del FESR che del FSE e del maggior coordinamento con il FEASR. Da questo dipenderà il successo della nuova programmazione, sia nell'ottica della semplificazione delle procedure gestionali per ridurre gli oneri, sia in termini di efficacia delle politiche territoriali, nel rispetto del rafforzamento della politica di coesione, come previsto dal Trattato di Lisbona. Gli impegni presi con il DEF, dunque, necessari per uscire quanto prima dalla procedura di disavanzo eccessivo, devono tradursi, diversamente dal passato, in quelle riforme strutturali del sistema italiano necessarie a recuperare quei margini di manovra all'interno dei vincoli europei, indispensabili per dare risposte alle difficili condizioni economiche e sociali in cui versano imprese, famiglie e giovani generazioni.
2013-05-06	PD	SantiniGiorgio	Il DEF presentato dal Governo precedente rappresenta una sorta di bilancio conclusivo di interventi realizzati nel 2011 e nel 2012 per la stabilizzazione dei conti pubblici e soprattutto per riportare il rapporto deficit -PIL al di sotto del 3 per cento. Sotto questo profilo, va riconosciuta l'importanza per il Paese del raggiungimento dell'obiettivo che potrà permettere a brevissimo termine di uscire dalla procedura di infrazione per deficit eccessivo. Questo è sicuramente un risultato significativo, che va assolutamente preservato, anche in considerazione dei gravi costi sociali per poterlo raggiungere per le conseguenze che ha avuto sulla recessione dell'economia, 1'aumento della disoccupazione, la caduta dei redditi, la diffusa sofferenza delle famiglie e, delle imprese e le questioni previdenziali. In questo senso, la risoluzione dovrà certificare la validità del precorso di risanamento, soprattutto in funzione di aprire una fase nuova nella politica economica del nostro Paese, da negoziare in modo attivo e determinato con l'Unione europea, anche per le politiche di sviluppo da realizzare in tutta Europa. Il superamento della procedura per deficit eccessivo permetterà, con maggiori margini di flessibilità, di realizzare interventi per la crescita e per il lavoro. Sotto questo profilo dal DEF non riceviamo indicazioni risolutive, anche perché è sostanzialmente assente il Piano nazionale delle riforme. È necessario, quindi, colmare rapidamente questa lacuna da parte del nuovo Governo, come peraltro già indicato dal discorso programmatico del Presidente del Consiglio in occasione del voto di fiducia e dal Ministro dell'economia nell'audizione presso la Commissione Speciale. Ciò è ancora più necessario in considerazione delle previsioni che altri istituti stanno facendo in questi giorni, le quali risultano più negative rispetto alla crescita del PIL, soprattutto per l'aumento della disoccupazione nel 2013 e nel 2014. L'ISTAT, per esempio, oggi rileva che nel 2014 la disoccupazione supererà il 12 per cento. Il delicato equilibrio da preservare tra gli interventi per la crescita e il controllo dei conti pubblici induce ad essere chiari rispetto alle priorità, vista anche la limitazione delle risorse disponibili. Esse vanno dedicate prioritariamente ad interventi che possano rispondere alla grave emergenza sociale derivante dalla disoccupazione, provvedendo immediatamente al rifinanziamento degli ammortizzatori sociali, ad un piano per l'occupazione giovanile in collegamento con il programma europeo, alla proroga dei contratti temporanei in scadenza nella pubblica amministrazione, ad una soluzione del problema degli esodati. Altri interventi devono essere destinati alla riduzione del peso fiscale sugli investimenti delle imprese e sulle nuove assunzioni per aumentare la produzione, i servizi ed i redditi disponibili. A questo risultato deve concorrere anche una sollecita approvazione del decreto per il pagamento dei debiti della pubblica amministrazione verso le imprese, semplificandone i criteri e aumentandone l'incisività, sollecitando al tempo stesso una maggiore fluidità del credito bancario, tanto più dopo l'abbattimento dei tassi da parte delle BCE. Necessario è anche l'allentamento del Patto di stabilità interno per favorire gli investimenti dei Comuni in materia di sicurezza degli edifici e di risanamento del territorio, che potranno contribuire al rilancio di un settore volano come l'edilizia. Così come indispensabile è un riordino della normativa sulla tassazione della casa e degli immobili. Sul piano fiscale, partendo dalla rimodulazione dell'IMU, vanno privilegiati gli interventi che, riducendo la pressione fiscale sui redditi individuali e famigliari più bassi, possano determinare un maggiore aumento relativo della domanda interna e, quindi, incidere maggiormente sulla crescita. In questo ambito appare decisivo non dare corso all'aumento dell'IVA dal 1° luglio che, se realizzato, comporterebbe ulteriori effetti negativi sui consumi, da tempo in gravissima sofferenza. Infine, vanno indicati nel PNR due riforme importanti: la prima deve consistere in interventi più incisivi ed organici di contrasto all'evasione fiscale, che sappiano recuperare significative risorse da destinare alla riduzione del peso fiscale sui contribuenti, dando rapida attuazione alla delega fiscale già prevista, così come vanno perseguite con più efficacia le diffuse aree di corruzione; la seconda riforma deve comportare il controllo della spesa pubblica (o spending review ), preservando la qualità dei servizi pubblici (scuola, istruzione, innovazione, sanità). Tale obiettivo va realizzato combattendo sprechi ed inefficienze ed attuando con decisione i costi standard e le riforme istituzionali che riducano e accorpino con maggiore efficacia i livelli amministrativi.
2013-05-07	LN	ComaroliSilvanaAndreina	Non siamo i reietti d'Europa, lo ribadisco, perché il nostro deficit è sotto il 3 per cento del PIL, con un avanzo primario che si attesterà al 3,8 per cento nel 2014, fra i migliori dell'Eurozona. Altri Paesi, come Spagna e Francia, hanno dichiaratamente rinunciato ad obiettivi così ambiziosi, chiedendo a Bruxelles una dilazione di uno o due anni per il raggiungimento degli stessi obiettivi di bilancio e, nel frattempo, hanno presentato i rispettivi DEF con contenuti del tutto opposti rispetto a quanto perseguito. Il faro, onorevoli rappresentanti del Governo e signor Ministro, non è più l' austerity, ma il deciso ritorno alla crescita, che è importantissima per non deprimere ancora di più tutte le nostre attività economiche, soprattutto quelle delle piccole e medie imprese, che sono il pilastro portante della nostra economia.
2013-05-07	M5S	LezziBarbara	Signor Presidente, il DEF che ci ha consegnato il Governo Monti da momento centrale del ciclo di programmazione della politica economica e di bilancio del Paese è divenuto un atto consolatorio, una relazione di fine mandato. Il Documento sottovaluta le criticità con cui si confrontano oggi famiglie, lavoratori ed imprese. I dati congiunturali relativi ai primi mesi di quest'anno smentiscono la suggestione che il peggio appartenga al passato e che nei prossimi mesi si osserverà un'inversione di tendenza: gli indici di fiducia relativi tanto alle imprese quanto alle famiglie stazionano su livelli storicamente depressi. Lo stress fiscale che imprese e contribuenti stanno subendo per effetto delle politiche di rigore di bilancio ha compromesso sia la competitività che i consumi e gli investimenti. Il previsto aumento dell'IVA farà ulteriormente lievitare il prelievo sulle fasce di reddito più deboli, contribuendo a deprimere ancora di più i consumi e andando così nella direzione contraria agli obiettivi di equità e di crescita che si dichiara di perseguire. Disgraziatamente, come il Movimento 5 Stelle ha spesso esplicitato, il DEF è stato trattato nella Commissione speciale, mettendo quindi in ombra tutte le Commissioni permanenti che avrebbero potuto apportare un importante supporto tecnico su varie riforme che sono di fondamentale importanza per lo Stato in questo momento storico. Iniziamo ad entrare nel merito di alcune questioni che in maniera più decisa segnano gli aspetti più salienti nel DEF in discussione, frutto di una programmazione economica accecata dai trattati e dalla rincorsa alla pianificazione dei conti unidirezionale. Nel DEF una paginetta è destinata all'ILVA di Taranto, che si ricorda essere sito industriale di interesse strategico nazionale. Da quanto si apprende nel Documento, sembra che la questione ILVA sia stata affrontata nella passata legislatura con successo e che essa si avvii ad un prospero futuro, visti i due provvedimenti del Governo. Il primo è volto a fronteggiare la grave situazione di criticità ambientale e sanitaria nel sito di bonifica. La quota stanziata per le bonifiche risulta insufficiente e riguarda solo la messa in sicurezza e bonifica dei suoli contaminati del martoriato quartiere Tamburi di Taranto, delle zone PIP del Comune di Statte, della falda superficiale del SIN di Taranto e dei sedimenti contaminati da PCB nel Mar Piccolo. Vi è poi un secondo provvedimento, il cosiddetto salva Ilva, di cui, del molto altro che ci sarebbe da dire, oltre al fatto che l'emergenza sanitaria è stata subordinata all'aspetto produttivo, si riporta il dato - per il Movimento 5 Stelle tra i più determinanti - che le associazioni ambientaliste e di categoria, i comitati di cittadini e lavoratori, i medici, i pediatri, le cittadine e i cittadini senza nessuna appartenenza né politica né associativa di Taranto sono scesi più volte in piazza a contestarlo. Risulta imbarazzante appartenere ad uno Stato che dovrebbe salvaguardare la salute dei propri cittadini più di qualsiasi produzione e, per giunta, non trovare nessuna citazione in merito alle perizie degli epidemiologi e dei chimici utilizzate dalla procura di Taranto nell'incidente probatorio. Citando dal testo di una delle due: «L'esposizione continuata agli inquinanti dell'atmosfera emessi dall'impianto siderurgico ha causato e causa nella popolazione fenomeni degenerativi di apparati diversi dell'organismo umano che si traducono in eventi di malattia e di morte». E ancora: «Il quadro sanitario della popolazione di Taranto esposta alle emissioni industriali e impiegata in diversi comparti lavorativi appare gravemente compromesso». Nel DEF, inoltre, non vi è una sola parola sull'acciaio e ciò risulta per lo meno grottesco in quanto nella legge di conversione del suddetto decreto salva Ilva si cita chiaramente, nel comma 1- bis dell'articolo 3, che «entro centottanta giorni dalla data di entrata in vigore della legge di conversione del presente decreto, il Governo adotta una strategia industriale per la filiera produttiva dell'acciaio». Ma a 113 giorni dalla data di pubblicazione sulla Gazzetta Ufficiale del rinominato salva Ilva di questa strategia industriale il DEF non prevede nulla. Sul versante dello sviluppo e della crescita dell'economia il DEF cita, come pietra miliare, la riforma del lavoro Fornero, riforma che ha avuto la straordinaria capacità di deprimere ancora di più il tessuto produttivo italiano, rappresentato dalla piccola e media impresa, che anziché fungere da stimolo alla ripresa economica ha prodotto risultati opposti, paralizzando imprese ed occupazione. Essa altro non è che un insieme di norme che ostacolano le assunzioni, limitano le scelte dei datori di lavoro e aggravano i costi facendo peggiorare i dati sull'occupazione. Colpa anche e soprattutto dei provvedimenti mancati e di quelli attuati senza tener conto delle reali esigenze dei datori di lavoro e dei lavoratori dipendenti. Tra le novità della legge Fornero c'è la mancata proroga delle norme che concedono sgravi per l'assunzione dei lavoratori iscritti alle liste di mobilità, decisione che sta causando una parte del blocco dell'occupazione. L'introduzione dell'ASPI finisce per pesare gravemente sulle aziende, con costi elevati, tanto più che è previsto il versamento del 41 per cento del massimale mensile nel caso di interruzione del contratto a tempo indeterminato per cause diverse dalle dimissioni. Le imprese devono farsi carico, quindi, di quegli ammortizzatori sociali che latitano nel nostro Paese. Cresce poi il costo dei contratti a tempo indeterminato in termini di contribuzione INPS, elemento che contribuisce a limitare la conversione di molti lavoratori a tempo indeterminato. L'aliquota della gestione separata INPS è stata inoltre aumentata dal 18 al 20 per cento e dal 2014 salirà anche di un punto l'aliquota ordinaria della gestione separata. Aumenta poi anche la contribuzione dovuta dai datori di lavoro che assumono apprendisti, che tra l'altro si applica anche a tutti i lavoratori assunti a partire dal 1° maggio del 2012, per i quali era stato invece previsto lo sgravio totale dei contributi. Mancano i decreti attuativi per gli incentivi all'assunzione delle donne. Questi devono infatti definire i confini dell'agevolazione, chiarendo quali sono i territori ai quali si applica l'iniziativa, ma anche il concetto di «impiego non regolarmente retribuito» citato dalla norma. Quelle citate rappresentano un elenco di criticità che fanno diventare illusorio l'aumento dell'occupazione e uno spot il più volte citato intervento per ridurre il cuneo fiscale e contributivo. Sul versante fiscale, agli italiani il DEF, e il Governo che lo ha prodotto, non ha fatto mancare nulla. L'IMU, che doveva essere inizialmente introdotta per il biennio 2013-2015, diventa imposta permanente, anche se sarà necessaria una legge che lo confermi. Ora la parola passa al nuovo Governo. Per Monti il taglio dell'IMU avrebbe comportato una perdita di gettito di 11 miliardi di euro e avrebbe reso necessaria un'altra manovra correttiva. Sarà curioso vedere come l'attuale Governo, che ha finalmente fatto emergere la "Santa Alleanza", riuscirà a coniugare le esigenze montiane con le promesse elettorali della destra berlusconiana e soprattutto chi sarà chiamato a pagare i nuovi danni che si iniziano ad intravedere in una situazione di crisi profonda, senza fine, in cui versa il Paese. La questione legata all'Imposta municipale unica avviata lo scorso anno è contorta e potrebbe ancora complicarsi, se non si dovesse optare per un intervento mirato. Le stime del gettito erano pari a 21 miliardi di euro, ma secondo la revisione del DEF del luglio 2012 sono scese a 20,1 miliardi di euro. Fin qui nulla di anomalo, se non fosse che alla fine i contribuenti hanno versato all'erario complessivamente 23,7 miliardi, dunque 3,6 miliardi in più rispetto alle previsioni iniziali. Guardando al futuro e agli italiani, impariamo a dire la verità: un Governo tecnico non avrebbe potuto permettersi di sbagliare le previsioni per 3,6 miliardi di euro. Il nuovo Governo sul capitolo IMU è confuso, anzi possiamo dire che abbiamo un Governo all'opposizione di se stesso, in cui si contrappongono le richieste di abolizione e restituzione di quanto versato del PdL, quella di riforma del PD e l'imbarazzo di Scelta Civica, che in un paio di giorni si sta vedendo smontare l'operato del Governo Monti e il DEF oggetto della nostra discussione. In sostanza, Berlusconi e il PD ci stanno dicendo che Monti fino a questo momento ha scherzato con gli italiani: infatti, si parla di una riscrittura del DEF. È avvilente ascoltare le dichiarazioni di chi supporta questo Governo. Brunetta dichiara: «La restituzione dell'IMU è elemento dirimente per il PdL», per Monti è «morboso interesse politico». Sia il PD che il PdL puntano sul rinvio della decisione, giocando con i numeri e sperando che Dio gliela mandi buona, scherzando con la matematica e sulla pelle delle persone, perché nulla si dice in caso di abolizione o rimodulazione, da dove saranno prese le risorse per far quadrare i conti. La cosa che non dicono, in caso di abolizione dell'IMU, è che l'Europa dei banchieri valuterebbe l'introduzione dell'IMU come una misura una tantum e dunque da considerare al di fuori del piano di uscita dalla procedura di deficit eccessivo. Il nuovo Governo dovrà chiarire il futuro dell'IMU, cessando di giocare al " Berluscon game " e, indicando la copertura finanziaria delle scelte operate, deve dirci se intende tagliare spese inutili o utili o, come al solito, trasferire il carico fiscale su lavoratori, pensionati o piccole imprese. Per quanto riguarda la TARES, nel 2013 le famiglie italiane inoltre saranno gravate da un incremento medio, rispetto all'attuale imposta, di ben il 35 per cento. I maggiori aumenti, a causa della previsione normativa che impone la copertura integrale del costo di raccolta...
2013-05-07	PD	GuerrieriPaleottiPaolo	Signor Presidente, signori rappresentanti del Governo, colleghi senatori, il Gruppo del Partito Democratico voterà a favore della proposta di risoluzione comune n. 3. La fotografia dell'Italia che emerge dal DEF è stata a lungo dibattuta in queste giornate. È quella di un'economia che compie un passo importante verso l'aggiustamento dei conti pubblici, ma che deve fronteggiare una situazione a dir poco allarmante per quanto riguarda il suo stock di debito, per quanto riguarda le sue prospettive di crescita e, di conseguenza, la drammatica fragilità del suo mercato del lavoro. Allo stesso tempo, proprio perché il DEF quest'anno assume la peculiare natura di documento di transizione che, quindi, andrà necessariamente aggiornato, il dibattito e la risoluzione pongono l'accento sul percorso di politica economica che con il voto di oggi deve prendere forma e lungo il quale il Governo e le forze in Parlamento che lo sostengono si impegnano a muoversi nelle prossime settimane. È su questo percorso che vorrei brevemente soffermarmi perché esso sarà decisivo per far ripartire la nostra economia. È un percorso che si può riassumere in tre passaggi importanti. Il primo è quello che impone di uscire ora dalla procedura di infrazione legata al deficit eccessivo per poi impostare subito dopo - ed è questo il secondo passo - un insieme di misure per fermare la spirale recessiva in atto e sostenere il rilancio dell'occupazione. Come terzo passaggio occorre negoziare questo pacchetto con l'Europa perché ci sia concesso il tempo adeguato e necessario per realizzare le misure di rilancio facendo leva proprio sulla flessibilità che nel frattempo avremo guadagnato. Quanto al primo passaggio di questo percorso, credo ci sia ormai un ampio consenso sul perché ci conviene uscire dalla procedura di deficit eccessivo. È stato ricordato da più parti che i benefici saranno sostanziali in termini di ulteriori margini di flessibilità per la nostra politica economica, sia come risorse in più da impiegare per investimenti, sia come risorse necessarie per finanziare le misure per l'occupazione. Sono state poi giustamente ricordate anche le diminuzioni di cui potremo godere a seguito di un'ulteriore riduzione degli spread e dei nostri tassi d'interesse proprio per l'enorme massa di liquidità che oggi è a disposizione a livello mondiale. Allo stesso tempo lo sforamento non ci porterebbe altro, nell'immediato, che una manovra aggiuntiva che la Commissione europea e l'Europa ci costringerebbe a fare. Il secondo passaggio è altrettanto decisivo rispetto al primo e riguarda le misure da intraprendere e che Bruxelles si aspetta dal nostro Governo nelle prossime settimane come Nota di variazione del DEF perché possa vidimare entro fine mese la nostra ritrovata virtù fiscale. Come sappiamo, lo sforzo di aggiustamento portato avanti in questi ultimi diciotto mesi è costato moltissimo ai nostri cittadini in termini di caduta della produzione e aumento della disoccupazione. È quindi pienamente condivisibile che il Governo abbia ribadito che la sua stella polare, la stella polare della politica economica, sarà il lavoro e il rilancio dell'occupazione. Ma per avere qualche speranza di successo è necessario mettere in campo un articolato insieme di misure, che siano in qualche modo fatte di riduzione delle imposte e varo di nuovi investimenti, che devono stimolare la domanda e l'offerta di lavoro, accompagnate da un deciso rilancio delle riforme strutturali. Come sappiamo, si tratta di misure inderogabili che devono essere varate nell'immediato, ed è stato più volte ricordato: lo stop all'IVA, il rifinanziamento della cassa integrazione in deroga, il pagamento dei debiti della pubblica amministrazione. Ma altri interventi sono altrettanto importanti e andranno varati nelle prossime settimane. Il problema è che le risorse sono molto scarse e i margini di manovra sono molto stretti. Serve dunque una lista di priorità e operare delle scelte che siano coerenti con tali priorità. Se il criterio è, e non può che essere, il sostegno alla crescita e all'occupazione, è evidente che la priorità va data al taglio delle imposte sul lavoro, a partire dall'eccessivo cuneo fiscale che rende costoso alle imprese assumere, fino all'IRPEF troppo alta sui lavoratori a basso reddito. In un tale approccio, l'imposta sulla proprietà immobiliare, l'IMU, va per ora rinviata e andrà rimodulata, riequilibrata, allineando i valori catastali a quelli di mercato, come già proposto dal Partito Democratico, ma non può essere certo eliminata per tutte le prime case: non avrebbe senso economico e non verrebbe capito dai nostri partner europei, dal momento che la tassa sulla prima casa si paga in tutta Europa. Il rischio è che il pacchetto d'interventi che presenteremo in Europa venga scambiato per un mero allentamento dell'opera di risanamento intrapresa fin qui. In questo caso il rischio è di indebolire fortemente la nostra posizione negoziale quando ci presenteremo per chiedere più flessibilità. Com'è noto, l'Europa paga duramente un approccio sbagliato, tutto impostato sull'austerità, che non tiene conto delle necessarie misure in termini di politica economica della crescita. C'è la novità positiva di una flessibilità che, dopo il Consiglio europeo di metà marzo scorso, viene concessa ai Paesi più in difficoltà, e quindi anche al nostro. Naturalmente questo non sarà sufficiente a modificare le tendenze in atto in Europa, ma è uno spazio importante per quanto riguarda la nostra politica economica, e quindi uno spazio da sfruttare al meglio. L'Italia può chiedere, insieme ad altri Paesi, di scorporare dal calcolo del deficit una serie di misure che possono essere non computate ai fini del rispetto dei parametri europei; può chiedere il finanziamento di programmi per il sostegno all'occupazione, soprattutto in favore dei giovani. Ciò è previsto nella delibera del Consiglio europeo dello scorso metà marzo. Ma dobbiamo intenderci bene, perché sarà un confronto duro, visto che si tratta di norme da interpretare: sarà un confronto duro soprattutto con i Paesi creditori. La Germania ha quasi raggiunto la piena occupazione e a settembre affronterà le elezioni. Ovviamente ci vorrà abilità e fermezza, ma molto dipenderà dalle carte con cui ci presenteremo, ovvero dalla qualità e dalla coerenza del pacchetto di misure che metteremo sul tavolo europeo. In qualche maniera, questo risulterà il nostro asse decisivo. Dobbiamo tenerlo bene a mente allorché ne discuteremo nelle prossime settimane. È evidente che ciò che serve è disegnare una strategia e un quadro d'insieme che siano coerenti. Questo è l'impegno che attende il Governo, ma anche il Parlamento, nelle prossime settimane. Non dimentichiamo che l'obiettivo ultimo di questi interventi resta il miglioramento della produttività e dell'efficienza in tutti i comparti del nostro sistema, perché solo in questo modo si riprenderà a crescere. Diversamente, finiremo semplicemente con il correre dietro all'emergenza, e il rischio maggiore è che mancheremo decisive opportunità di rilancio della nostra economia. Il Gruppo del Partito Democratico, nell'approvare convintamente la proposta di risoluzione n. 3 in esame, intende muoversi in questa prospettiva e contribuire all'elaborazione di questa strategia e di queste misure, soprattutto perché i cittadini italiani possano convincersi che i loro sacrifici, che sono costati molto, non andranno sprecati.
2013-05-07	PD	MucchettiMassimo	La prima opzione consiste nel far valere i risultati di finanza pubblica fin qui ottenuti e chiedere la chiusura della procedura d'infrazione per deficit eccessivo a carico dell'Italia, oppure procrastinare questo esito. Nel primo caso ci impegneremmo a contenere il deficit strutturale sotto il 3 per cento anche per l'anno in corso e per il 2014, scongelando subito 12 miliardi di investimenti in parte diretti e in parte cofinanziati dall'Europa; nel secondo caso avremmo qualche mezzo punto percentuale di spesa o di minor gettito in più, ma rinunceremmo a mettere in campo quei 12 miliardi. Tuttavia, la scelta di far uscire l'Italia dalla procedura di infrazione non può esaurirsi in questi conteggi. In realtà, ciò che è davvero in gioco è il merito di credito del Paese sui mercati finanziari e il miglioramento di tale merito di credito è la premessa per poter accedere al denaro a tassi meno onerosi. Oggi si parla molto di caduta di competitività dell'economia italiana, e spesso lo si fa in modo superficiale, senza distinguere tra il grosso dell'economia che langue e la manifattura orientata all'esportazione che nelle imprese distrettuali e nelle medie e medio-grandi imprese, le cosiddette multinazionali tascabili, continua a rilevare un alto tasso di competitività, come dimostra il saldo della bilancia dei pagamenti relativa a questo comparto dell'economia. È chiaro a tutti, però, che fino a quando le economie del Nord Europa, Germania in testa, potranno finanziarsi a tassi reali negativi, la competitività dell'azienda Italia subirà sempre un handicap gravissimo. Mi chiedo quanti articoli 18 ci vorrebbero per turare una tale falla. L'ultima asta dei BTP decennali si è conclusa su tassi inferiori al 4 per cento: è stato un buon segno, e tuttavia siamo ancora lontani da dove dovremmo essere per poter competere degnamente. Con la BCE che riduce allo 0,5 per cento il tasso di sconto europeo dovremmo dimezzare ancora i rendimenti, ma questo risultato non è immediatamente a portata di mano, non è scontato. Il ministro Saccomanni dice che lo spread dovrebbe essere a quota 100: personalmente interpreto questa dichiarazione come un atto di fiducia, un obiettivo da raggiungere e non certo come una lamentazione per l'incomprensione dei mercati. D'altra parte, il buon momento dei titoli di Stato è dovuto solo parzialmente ai migliori tassi correnti e ai saldi correnti di finanza pubblica. Esso deriva anche, e in larga misura, dalla straordinaria ondata di liquidità che la Banca centrale giapponese ha immesso sui mercati e dal quantitative easing che la Federal Reserve americana non ha ancora interrotto. Tale liquidità, unita ai rendimenti infimi dei bond dei Paesi di più forte solidità patrimoniale, alimenta una fame di rendimenti da parte degli investitori globali che riporta il denaro anche sulle rive del Mediterraneo. Gli altri saldi di finanza pubblica, però, quelli per così dire patrimoniali, non sono certo positivi se il debito pubblico nel 2014, secondo le stime più prudenti, supererà il 130 per cento del PIL, e questo non tanto perché il debito pubblico aumenterà in cifra assoluta, quanto soprattutto perché a deludere sarà, ancora una volta, il prodotto interno lordo. Ora, dare prova di serietà e affidabilità nei conti pubblici rimane un imperativo anche per il Governo Letta e tuttavia il merito di credito dell'azienda Italia nel suo complesso non dipende solo da questo: molto dipende dalla tenuta del suo sistema bancario e dalla capacità che esso avrà di servire l'economia reale. Molto dipende anche dalla capacità del Governo di immettere soldi nell'economia con una spesa pubblica e una politica industriale all'altezza della sfida e molto, infine, potrebbe dipendere da un'azione di riduzione, o comunque di consolidamento, del debito pubblico senza effetti recessivi, ancorché io tema che questo resti quello che De Gaulle chiamava un «vasto programma». L'Italia uscirà dalla procedura di infrazione mentre cominceranno ad entrare nel vivo le trattative sull'Unione bancaria europea. Esse riguardano molte questioni. Ne vorrei ricordare soltanto una, perché ci mostra come possiamo rivedere anche la nostra posizione all'interno del fiscal compact. Nell'Unione bancaria, come sapete, andranno riallineati i criteri contabili con i quali le banche dei diversi Paesi ponderano gli attivi in base al loro grado di rischio. Le banche italiane hanno molti crediti e relativamente pochi titoli e derivati: il loro rischio è legato all'economia reale. Le banche del Nord hanno una struttura di bilancio e di rischio opposta. Ebbene, dai criteri di ponderazione dipende il rapporto tra attivi e mezzi propri in base al quale le banche possono o non possono erogare credito, al di là della liquidità, che oggi è abbondante. L'interesse nazionale dell'Italia è chiaro: le nostre banche non sono fortissime, ma con i nostri principi contabili la Deutsche Bank resterebbe appesa ad un filo. Ecco, nel rispetto dei saldi dobbiamo discutere di cosa mettiamo nel conto dei bilanci pubblici e di come lo pesiamo. Per questo vale la pena di accelerare la fuoriuscita dalla procedura di infrazione e poi di riaprire l'azione di politica estera per rivedere la logica del fiscal compact. Risistemare l'IMU, per intenderci, ci sta: a mio avviso le priorità sono altre, ma ci sta, nei limiti del possibile. E tuttavia l'Italia non ritroverà la strada della crescita con quattro o otto miliardi di spesa in più o di mancato gettito: ci vuole ben altro!
2013-05-07	PD	SangalliGianCarlo	Il Piano nazionale delle riforme deve adesso essere messo in campo per accompagnare la fase di risanamento, con una fase che spinga sulla crescita, soprattutto - sottolineo io - di quella parte di prodotto interno lordo che non deriva dalla spesa pubblica o dalla fiscalità, ma che deriva dalla nostra competizione sui mercati, dal PIL di mercato, fatto dalle imprese, dalla manifattura, dalla nostra capacità di attrazione degli investimenti, dalla nostra capacità di essere dinamici e credibili sui mercati internazionali. Siamo arrivati a una situazione in cui lo stress fiscale per le imprese e i contribuenti sta compromettendo la competitività, i consumi e gli investimenti. Ciò produce difficoltà non soltanto sul versante dell'economia reale, ma anche sul versante del gettito dello Stato, se è vero che abbiamo 10,2 miliardi di euro di entrate in meno dalle imposte indirette, e ciò è dovuto al fatto che abbiamo, per l'appunto, meno ricchezza disponibile. È necessario un progetto di riforma fiscale che porti a un sostanziale riequilibrio del prelievo a favore del lavoro e delle imprese. Bisogna fare qualcosa che già era nel Piano nazionale delle riforme e che in questo Piano viene dato per assunto un po' con troppa facilità. Bisogna ad esempio ridurre - come chiede l'Europa e come abbiamo scritto nel Piano nazionale delle riforme - del 25 per cento gli oneri per la gestione amministrativa delle imprese. Viene definito un «obiettivo facile»: tale obbiettivo è tanto facile da raggiungere che non si è fatto nulla
2013-05-08	M5S	SantangeloVincenzo	Tale conferma arriva, immagino, con un certo imbarazzo da parte del Presidente del Senato, Piero Grasso, che non ha esitato ad avallare la scelta del PdL di mandare in Europa, a rappresentare le Camere, un senatore della Repubblica accusato da più pentiti di avere avuto e di avere ancora oggi rapporti con la famiglia del boss mafioso latitante Matteo Messina Denaro. Posto che sussiste la presunzione di non colpevolezza fino al terzo grado di giudizio, prevista dalla nostra Costituzione al secondo comma dell'articolo 27, siffatta nomina è quantomeno scomoda e inopportuna, poiché ci vede da un lato impegnati ad esportare in Europa il meglio della legislazione antimafia italiana e dall'altro indignati per aver mandato a rappresentarci in Europa un senatore imputato presso il tribunale di Palermo, con la terrificante accusa di concorso esterno in associazione mafiosa!
2013-05-08	PD	VattuoneVito	Il porto di Genova è il cuore pulsante della città ed è il teatro drammatico di questo episodio. Il porto, in termini di traffici e di ampiezza, è il maggiore porto industriale e commerciale italiano, con oltre 6.500 transiti, in crescita in questi ultimi due anni per quanto riguarda le merci. Si tratta di un volano economico importante - lo ricordava il senatore Maurizio Rossi - che dal punto di vista occupazionale dà 30.000 posti di lavoro: quindi uno snodo commerciale tra i più importanti d'Europa e del mondo.
2013-05-14	PD	MicheloniClaudio	Inoltre ci viene detto che noi non paghiamo le tasse: a proposito di tasse, vorrei approfittare della presenza del vice ministro Archi, dal momento che si annuncia un decreto sull'IMU per venerdì. Caro Vice Ministro, noi avevamo già sollevato questo problema: l'IMU sulle case costruite dai lavoratori italiani emigrati soprattutto in Europa la paghiamo con l'aliquota "seconda casa", cioè una casa che i nostri lavoratori occupano un mese all'anno, quando va bene, realizzata con i loro sacrifici in altri Paesi, investendo in Italia (sbagliando, perché se avessero investito nei Paesi di residenza forse oggi si sarebbero trovati meglio), è tassata come se fosse una seconda casa. Avevamo già evidenziato l'ingiustizia e l'inaccettabilità di tale situazione; mi auguro che questo decreto corregga questa - passatemi la parola - volgare ingiustizia. Gli italiani all'estero chiedono di pagare bensì le tasse ma che la casa vuota, non affittata, sia trattata come prima casa. Ci vivono un mese all'anno in queste case e pagano anche le spese per i rifiuti per tutto l'anno.
2013-05-14	PD	TuranoRenatoGuerino	Signor Presidente, onorevoli colleghi, la questione degli italiani nel mondo merita l'attenzione di tutti noi perché, in un momento così difficile per il sistema Paese e per l'economia, è necessario mettere in campo tutte le grandi risorse che l'Italia ha a disposizione: e gli italiani nel mondo, quando si parla di rilancio di mercati, di export e di economia, rivestono un ruolo prioritario. Continuare a considerarli oggetti o, peggio, numeri potrebbe risultare un errore imperdonabile per il Paese democratico. Troppe volte, infatti, l'Italia ha sbagliato nel ricordarsi dei suoi figli emigrati soltanto nei periodi elettorali, strumentalizzandoli e, in alcuni casi, paragonandoli a cittadini di seconda serie. Eppure la nostra bellissima Costituzione ci ricorda sempre un concetto importante: «È compito della Repubblica» - così recita l'articolo 3 - «rimuovere gli ostacoli di ordine economico e sociale che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese». Ecco, questa è la risposta più bella, più vera, che ci arriva dai Padri costituenti e che dobbiamo utilizzare come strumento per l'affermazione dei diritti di tutti: perché i nostri connazionali, prima di essere residenti all'estero, sono italiani, come me, come voi, come i nostri figli e come i nostri padri. I cittadini di seconda serie non dovranno più esistere, perché adesso è tempo di cambiare e di proseguire con maggiore convinzione sulla strada del rilancio degli italiani all'estero che oltre confine rappresentano i veri ambasciatori del made in Italy nel mondo. Il lavoro portato avanti dal Comitato nelle passate legislature ha tracciato un percorso e conseguito dei risultati: ha fatto in modo che temi delicati come l'assistenza sanitaria, la promozione della lingua e della cultura italiana nel mondo, la cittadinanza e la ristrutturazione della rete consolare siano riusciti a trovare spazio nel dibattito parlamentare. Il Comitato ha svolto incontri e condotto studi a stretto legame con i CGIE, i COMITES e i patronati; ha discusso e suggerito temi al Governo. C'è ancora tanto da fare, a partire da un impegno concreto per l'incentivazione di scambi culturali ed universitari, che in quanto eletto all'estero chiederò di inserire immediatamente in agenda. Nei prossimi giorni accompagnerò personalmente il rettore dell'Università del Wisconsin, negli Stati Uniti, a Cosenza per incontrare il rettore dell'Università della Calabria. Credo che da incontri come questo possano nascere presupposti importanti per mettere a punto una collaborazione interuniversitaria in grado di arricchire i nostri atenei e i nostri studenti e, al contempo, di gettare le basi per un network che coinvolga l'Italia, gli italiani all'estero e i giovani studenti. Un altro punto da tenere in considerazione è la possibilità di prevedere scambi a livello imprenditoriale per far sì che le esperienze professionali nelle aziende italiane possano trovare nuova linfa e nuove idee nell'incontro e confronto con realtà diverse del Bel Paese. Oltre confine esistono tante meravigliose storie di successo legate all'imprenditoria italiana che potrebbero diventare preziose per chi ha intenzione di puntare sull' export. Proprio in questo senso, infatti, la collettività italiana e chi, nei decenni passati, ha fatto nascere lontano dall'Italia le proprie imprese possono e devono essere risorsa per l'Italia. La mia storia personale si inserisce proprio in questo contesto: sono emigrato negli Stati Uniti molti anni fa, ho scelto di puntare sul made in Italy e i suoi prodotti ed oggi la mia azienda, oltre ad essere storia di successo personale, è anche un punto di riferimento per tante nuove start-up targate Italia che vogliono investire negli Stati Uniti. Questo venirsi incontro dovrebbe avvenire quotidianamente, non solo a livello puramente imprenditoriale. Il nostro obiettivo dovrebbe essere quello di tessere una rete più forte di quella attuale, una rete vera, un nuovo sistema Italia che abbia nel suo DNA un occhio di riguardo verso le imprese italiane nel mondo e che abbracci il grande e ricco universo delle camere di commercio italiane all'estero, dell'associazionismo e della federazione. C'è poi un punto cruciale del lavoro che dovremmo affrontare: la riforma del voto. Un voto che va difeso e allo stesso tempo rivisto per garantire maggiore trasparenza e legalità, senza dimenticare però che il voto all'estero e la presenza di parlamentari della circoscrizione Estero nel Parlamento italiano sono importanti per l'Italia e non solo per gli italiani all'estero. Se non dovessimo riuscire a far comprendere in pieno questo concetto, avremmo fallito nel nostro compito. Pochi giorni fa, insieme ad altri colleghi, ho incontrato il senatore Leconte, rappresentante dei francesi residenti all'estero. Paesi moderni e democratici come la Francia, infatti, guardano con grande interesse alla nostra rappresentanza e al nostro modo di dialogare e mantenere i legami con la collettività degli emigrati. L'Europa, insomma, prende spunto dall'Italia e per questo, ne sono sicuro, il Parlamento saprà riconoscere e magari valorizzare gli italiani all'estero, una risorsa - lo ribadisco - troppo spesso inutilizzata, che invece i Paesi a democrazia avanzata hanno trasformato in un volano di sviluppo economico, politico e culturale di reale valore. Signor Presidente, onorevoli colleghi, il Gruppo del Partito Democratico voterà a favore della costituzione di un Comitato che riveste un ruolo fondamentale nelle relazioni del Senato della Repubblica e dell'Italia tutta con i milioni di connazionali residenti all'estero. Chiedo la votazione nominale con scrutinio simultaneo, mediante procedimento elettronico.
2013-05-15	LN	ArrigoniPaolo	I risultati di uno studio realizzato da un'università francese dimostrano la tossicità degli OGM e, oltre a mettere in dubbio la validità delle ricerche effettuate finora dalle imprese biotech, evidenziano notevoli problematiche nella metodologia usata per testare la sicurezza dei prodotti transgenici. A seguito di questi ulteriori pareri sulla tossicità degli OGM e sulla ambiguità del processo di autorizzazione, che pare privo delle garanzie minime di sicurezza e, pertanto, in contrasto con il principio di precauzione che l'Unione europea pone a tutela della salute umana, sarebbe opportuno vietare l'importazione di prodotti transgenici e sospendere ad ogni livello, in tutta Europa, il rilascio delle licenze alla semina di OGM autorizzati e risultati tossici. Anche recentemente l'ex ministro della salute Balduzzi, a seguito del dossier predisposto dal Consiglio per la ricerca e la sperimentazione in agricoltura, in condivisione con l'ex ministro delle politiche agricole Mario Catania, ha chiesto alla Commissione europea che quest'ultima effettui una nuova valutazione completa del Mon810 prodotto dalla Monsanto alla luce delle ultime linee guida e, nel frattempo, sospenda urgentemente l'autorizzazione alla messa in cultura di sementi di mais Mon810 nel nostro Paese e nell'Unione europea. La linea sempre tenuta dalla Lega Nord e dall'ex ministro dell'agricoltura Zaia è quella di salvaguardare l'identità e la ricchezza dei prodotti nostrani, che sono alla base del successo del settore agroalimentare, e di far sì che gli OGM non attentino alla nostra agricoltura identitaria, culla della biodiversità che intendiamo preservare. Vogliamo sottolineare come l'agricoltura italiana sia essenzialmente di tipo multifunzionale e assolva a compiti che vanno oltre la semplice produzione di alimenti e materie prime, svolgendo un ruolo di difesa integrata del territorio e di tutela del paesaggio e degli aspetti culturali tradizionali legati alle aree rurali, la cui valorizzazione, grazie alla presenza costante dell'agricoltore, trasforma la marginalità in opportunità. Gli OGM rappresentano, invece, il simbolo di un'agricoltura finalizzata non alla produzione di cibo e alla conservazione del territorio, ma alla creazione di reddito e al controllo dei mercati mondiali da parte di poche multinazionali. Visto che il dibattito sul tema OGM è ancora aperto e che la prudenza è quanto mai indispensabile di fronte a scelte che modificano profondamente l'ambito nel quale vengono applicate e che impattano non solo sugli equilibri di mercati ma soprattutto sulla salute dei cittadini; visto che la direttiva 2001/18/CE del Parlamento europeo e del Consiglio, del 12 marzo 2001, sull'emissione deliberata nell'ambiente di OGM, prevede per i singoli Stati membri la possibilità di dichiarare l'intero territorio nazionale come libero da OGM attraverso l'applicazione del principio di salvaguardia a cui hanno fatto ricorso ben otto Paesi dell'Europa; considerato anche che le Regioni italiane spesse volte hanno espresso la loro ferma contrarietà all'introduzione nel nostro Paese di colture transgeniche, chiediamo ovviamente al Governo di impegnarsi a promuovere un intervento nelle competenti sedi europee affinché l'Unione europea sospenda il rilascio di autorizzazioni alla semina in tutto il territorio dell'Unione di OGM autorizzati e risultati tossici e disponga il divieto di importazione di prodotti transgenici e a procedere con l'esercizio della clausola di salvaguardia, di cui alla direttiva 2001/18/CE del Parlamento europeo e del Consiglio, del 12 marzo 2001, sull'emissione deliberata nell'ambiente OGM.
2013-05-15	M5S	FattoriElena	Come ricordato dalla senatrice De Petris, proprio in Europa già otto Paesi - tra cui Francia e Germania, Paesi a cui in genere a noi piace ispirarci - si sono avvalsi dell'articolo 23 della direttiva sopracitata, relativo alla clausola di salvaguardia. Noi vorremmo che anche l'Italia si aggiunga a questa lista e che una volta tanto rientri tra i Paesi virtuosi e tra coloro che salvaguardano la collettività.
2013-05-15	PD	CirinnaMonica	Dobbiamo dire grazie ai produttori italiani, a quei produttori che hanno scelto la tutela della qualità e della tracciabilità, in particolare agli agricoltori che hanno scelto il biologico. Costoro sono troppo spesso lasciati soli contro dei potenti nemici internazionali, che sono appunto le multinazionali, che guardano all'agricoltura solo in termini di commodity, che vuol dire un'attività lobbistica, produrre sementi brevettate, mettere ostacoli alla ricerca indipendente, essere guidati solo dalla logica produzione-consumo-profitto. Questa logica crea un solo risultato: un cibo avvelenato, manipolato che purtroppo è quotidianamente sulle nostre tavole. Quante volte avete sentito, anche nei telegiornali, che sono stati ritirati quell'alimento piuttosto che un altro di quella grande catena? Rigirando un vecchio proverbio dovremmo dire tutti: sputiamo nel piatto dove stiamo mangiando, sputiamoci. Questo è l'unico modo per prendere le distanze da questa pessima gestione dell'agricoltura internazionale. Tornando a Jean-Marie Pelt, vi ricordo che è stato un grande insegnante di botanica e fisiologia e nei suoi testi ci ha spiegato la mostruosità di ciò che viene definito biotech. Biotech vuol dire OGM, costruzione di molecole che non esistono in natura. Pelt afferma che è un'emergenza che dovrà essere affrontata senza acquiescenze e senza compromessi, perché le lobby su questo hanno grandi interessi. Signor Presidente, chiudo rapidamente. Mi consenta una nota da imprenditrice agricola, che è quello che sono. Ministro, manca poco alle semine di primavera. Se sono vere le indiscrezioni di stampa che dicono che in Lombardia, Veneto, Emilia e Friuli ci sono 52.000 sacchi di mais transgenico pronti ad essere seminati per ben 32.000 ettari con le sementi UE Mon810, noi corriamo un gravissimo pericolo. Quindi, una volta per tutte, insieme, i Ministeri dell'ambiente e dell'agricoltura applichino, come è stato fatto in gran parte d'Europa, la clausola di salvaguardia e venga utilizzato il Corpo forestale dello Stato, cui va il mio plauso assoluto per tutto ciò che fa, per andare a controllare, in accordo con le regioni, i granai e i luoghi in cui queste sementi si trovano, vietandone l'uso in tutta Italia.
2013-05-15	PD	LoGiudiceSergio	Signor Presidente, colleghi, il 17 maggio si celebra in gran parte del mondo la Giornata internazionale contro l'omofobia: in gran parte, dicevo, non certo in tutto il mondo, dato che in 70 Stati l'omosessualità è ancora considerata reato e punita con sanzioni, che in alcuni Paesi arrivano alla pena capitale. La risoluzione approvata dal Parlamento europeo il 18 gennaio 2006, con un'ampia maggioranza, formata da sinistra, liberali e popolari, ha definito l'omofobia come una paura e un'avversione irrazionale nei confronti dell'omosessualità e nei confronti di lesbiche, gay, bisessuali e transessuali, e l'ha dichiarata assimilabile a razzismo, xenofobia, antisemitismo, sessismo. Lo stesso Parlamento europeo, con la risoluzione sull'omofobia del 2007, ha indetto il 17 maggio di ogni anno quale Giornata internazionale contro l'omofobia, dando così una veste istituzionale a quella ricorrenza. Secondo il Report annuale sull'omofobia in Italia, appena pubblicato da Arcigay, nel 2012 ci sono stati sette omicidi a seguito di aggressioni omofobiche o transfobiche e numerosi atti di violenza verbale e fisica. Si tratta della punta dell' iceberg di un fenomeno pervasivo e diffuso di discriminazione sui luoghi di lavoro, di violenza psicologica, di atteggiamenti di disprezzo, isolamento sociale, ricatti ed estorsioni, che purtroppo colpisce in maniera più crudele le persone meno difese, cioè gli adolescenti, come dimostrano tanti casi di cronaca. I media hanno dato ampio spazio alla vicenda tragica del ragazzo con i pantaloni rosa, il quindicenne romano preso in giro dai compagni per il suo modo di vestire, che un pomeriggio del novembre scorso ha scelto di impiccarsi, stanco di subire insulti e di essere considerato inadeguato. Per fortuna hanno invece deciso di agire, denunciando gli episodi di omofobia, altri adolescenti, ad Arezzo, a Roma, a Ischia, a Gorizia e in tante altre parti del Paese: un Paese in cui manca, a differenza che nel resto d'Europa, una legge contro l'omofobia. Facciamo in modo che questo Parlamento possa sanare questa distanza che anacronisticamente ci separa dall'Europa dei diritti.
2013-05-21	LN	ConsiglioNunziante	La nostra proposta di risoluzione impegna lei, signor Presidente del Consiglio, che sarà chiamato domani a rappresentare il Governo italiano, a far valere nei confronti dell'Unione europea il grande sforzo di risanamento dei conti pubblici attuato in Italia negli ultimi anni di questa lunghissima crisi economica. In particolare, se lei riterrà di battere un po' i pugni sul tavolo, questo farà in modo che l'Europa allenti un po' la morsa nei nostri confronti e ci metta in condizione di innescare dei meccanismi per la ricrescita.
2013-05-21	LN	ConsiglioNunziante	Le argomentazioni che lei, signor Presidente, si appresta a proporre al Consiglio europeo sono il cuore della politica dell'Unione europea e rappresentano un fattore chiave del suo sviluppo economico. Ritengo che dovremo prestare particolare attenzione alla posizione che lei, signor Presidente, domani terrà. Oggi abbiamo avuto prova della concretezza (da noi condivisa in molti passaggi) che lei mostrerà domani alla riunione del Consiglio europeo. L'obiettivo a livello continentale è quello di realizzare un mercato interno dell'energia e di creare un unico polo energetico maggiormente competitivo, integrato e flessibile, in grado di offrire ai cittadini e alle imprese servizi di qualità a costi contenuti. Con l'entrata in vigore dell'insieme delle misure di apertura del mercato interno dell'energia sono stati certamente conseguiti alcuni risultati importanti, ma ancora molto deve essere fatto per arrivare a un mercato energetico più efficiente e competitivo: penso ad esempio agli alti costi energetici che le nostre imprese devono sostenere per rimanere sul mercato. Se è vero che le tariffe energetiche hanno comunque avuto una contrazione (si sono un po' ridotte) dovuta principalmente alla discesa del prezzo della componente energia, è anche vero che sono ancora alti i costi delle reti e molto alti quelli delle imposte. In Europa, infatti, la componente fiscale del prezzo dell'energia per i consumatori domestici è passata in media dal 22 per cento del 1998 al 28 per cento del 2010. In Italia, a questa componente fiscale si aggiunge un prelievo parafiscale: i cosiddetti oneri generali di sistema che pesano ormai per il 20 per cento sul costo della bolletta e alzano eccessivamente il prezzo dell'energia, con gravi ripercussioni sulla competitività del sistema produttivo del Paese.
2013-05-21	LN	ConsiglioNunziante	Oggi il nostro sistema produttivo è profondamente in crisi anche per un sistema di imposizione fiscale molto elevato, che non ha eguali in Europa. Senza fare la storia degli ultimi 15 mesi e guardando solamente ai giornali di questa mattina, è evidente che c'è una crisi economica fortissima. Dobbiamo dunque essere consapevoli che un'imposizione fiscale altissima, complessa e difficoltosa nella gestione, la mancanza di certezza del diritto in materia fiscale ed il rischio di continue procedure e controversie tributarie favoriscono e favoriranno sempre la ricerca all'estero di condizioni migliori, indipendentemente, signor Presidente, da qualunque sistema di monitoraggio, di controllo o di sanzione che venga previsto.
2013-05-21	LN	ConsiglioNunziante	Signor Presidente, io il cinese non lo so, ma vedremo di attrezzarci. Il Gruppo Lega Nord e Autonomie ha ascoltato attentamente la relazione che ha esposto e argomentato oggi, signor presidente Letta, e ne condivide molti aspetti, con particolare riferimento alla questione energetica. Lei ha ottenuto la fiducia nei due rami del Parlamento con un programma che avevamo definito il «libro dei sogni». Più passano i giorni, più vediamo che effettivamente vi sono grosse difficoltà nel tenere il passo delle indicazioni che ha dato, ma siamo comunque fiduciosi che domani, all'appuntamento con il Consiglio europeo, sarà sicuramente più pratico, come abbiamo constatato nel suo intervento. Lei, signor Presidente, ha parlato di un'Europa che deve essere meno lenta e di conseguenza più veloce nel prendere decisioni per il funzionamento di sé stessa e dei Paesi che ne fanno parte. Lei ha anche detto che gli Stati Uniti e il Giappone sono molto più veloci di noi perché attuano procedure non convenzionali, e siamo d'accordo con lei. Ha parlato bene del piano di rifinanziamento a lungo termine della BCE; io non sono il Papa, ma chiederei che quello che egli ha detto sulla questione delle banche sia attuato in senso compiuto: probabilmente con meno banche risolveremmo i problemi dei cittadini europei
2013-05-21	LN	StucchiGiacomo	Parlare di Europa vuol dire parlare di tante cose; vuol dire parlare di una intuizione felice che ha permesso tanti anni fa a delle persone illuminate di capire che ci poteva essere una strada per mettere assieme dei popoli diversi, ognuno orgoglioso delle proprie radici, ma con dei tratti che li unificavano, li univano e che potevano essere preponderanti rispetto alle differenze.
2013-05-21	LN	StucchiGiacomo	Signor Presidente, desidero ringraziare il Presidente del Consiglio per le comunicazioni sul Consiglio europeo del 22 maggio 2013: sicuramente una tematica interessante che sfugge ai più nel nostro Paese per quanto riguarda i rilievi e le ripercussioni che le scelte che vengono assunte a livello europeo hanno poi sulla vita quotidiana di ogni cittadino. Ahimè, però, come ero solito dire quando, dal 2001 al 2006, presiedevo la Commissione delle politiche dell'Unione europea della Camera dei deputati, le tematiche europee spesso non finiscono sulle prime pagine dei nostri quotidiani e nemmeno nei titoli di testa dei nostri telegiornali: forse perché sono complesse, e perché forse fa più notizia parlare di fatti drammatici, che, per carità, accadono, ma che hanno un aspetto, per così dire, limitato rispetto alla portata delle decisioni europee, che riguardano tutti i cittadini, non solo del nostro Paese, ma naturalmente dell'Europa.
2013-05-21	LN	StucchiGiacomo	Superare queste differenze ci ha permesso di iniziare un percorso che, fino a quando è stato gestito con intelligenza e nel ricordo degli insegnamenti di Altiero Spinelli - una delle persone che voglio ricordare in quest'intervento - ha dato buoni frutti e risultati; poi, sono stati commessi errori, per così dire, nella conduzione e nelle scelte delle politiche messe in campo e sono stati ascoltati i desideri di tutta una serie di lobby o gruppi di potere, sicuramente molto influenti a livello europeo, che hanno fatto in parte mutare l'orientamento delle scelte dell'Europa. Si è così passati dal disciplinare o, meglio, dall'affrontare tematiche importanti ad affrontarne altre che francamente lasciano perplessi, guardando il contenuto di alcune direttive europee. L'Europa a cui vogliamo pensare è quella che - mi si perdoni il gioco di parole - pensa in grande, cioè pensa alle grandi tematiche e lascia le questioni di dettaglio ai singoli Paesi. È l'Europa di quei popoli che si riuniscono nelle regioni, che vivono nei grandi contesti, anche macroregionali o euroregionali, e che rappresentano per l' idem sentire il vero collante delle comunità europee e l'espressione veramente democratica, se vogliamo, dell'identità stessa dei popoli dell'Unione europea. Non potremo mai accettare che il popolo di uno dei tanti paesi dell'Unione europea si possa definire migliore o peggiore di altri, ma vogliamo sottolineare che deve essere riconosciuto a noi e a tutti l'orgoglio di appartenere a quel determinato popolo, senza dire di essere migliore o peggiore di altri, lo ribadisco, perché ognuno deve sapere qual è l'importanza delle proprie radici, della propria cultura, della propria storia e dei propri valori di riferimento, e nessuno può permettersi di denigrarli. Detto questo, affrontando in modo particolare le tematiche che lei ha toccato relativamente all'incontro di domani, riteniamo che su alcune questioni la strada intrapresa sia quella giusta, in modo particolare per quanto riguarda il primo punto, concernente l'energia. Sotto il profilo delle scelte energetiche è sicuramente necessario uno sforzo comune per semplificare determinate procedure e comprendere che si tratta di una svolta epocale - una rivoluzione copernicana, oserei dire - e che le fonti rinnovabili rappresentano l'unica soluzione che abbiamo per sperare in una ripresa che tragga vantaggio dal loro utilizzo, dato che costano sicuramente meno rispetto agli idrocarburi fossili. Dobbiamo però porci un problema: andiamo a dire in Europa che questa è la strada giusta, ma dobbiamo fare un'analisi anche all'interno del nostro Paese, soprattutto dei comportamenti che, a livello centrale o periferico, vengono assunti ogniqualvolta vi è la proposizione di interventi di questo tipo. Sono famose le battaglie contro le pale eoliche, le biomasse o le centrali idroelettriche; ed è famosa - ahimè, è giusto sottolinearlo - una certa distrazione da parte del GSE nel seguire le pratiche per l'energia rinnovabile. È famoso - e conosciuto in modo negativo - anche l'interesse dei grandi gruppi energetici non dico per ostacolare, ma per far sì che non vi siano canali privilegiati verso le energie rinnovabili. La scelta da fare, quindi, deve essere attuata a livello europeo, ma deve anche andare nella direzione di un controllo ferreo, efficace e concreto a livello dello Stato centrale. È giusto anche sostenere le infrastrutture energetiche e il loro completamento: a volte, anche in questo caso, capita di avere a che fare con comunità che, applicando il principio del nimby, pensano che la cosa si possa fare, ma in un'altra località, non nel loro back yard, nel loro territorio. Bisogna convincere le popolazioni che i benefici poi sono comuni, appartengono a tutti, anche se qualcuno in certe situazioni è costretto a subire forse un danno maggiore rispetto ad altri. Si tratta di saper comunicare, soprattutto comunicare che è necessario eseguire tali interventi per aiutare quel comparto manifatturiero per il quale si auspica si arrivi al 20 per cento con riferimento alla contribuzione sul complesso del reddito prodotto a livello europeo, perché spesso si tratta comunque di aziende che hanno un forte consumo energetico. E noi non possiamo perdere produzioni di qualità del nostro Paese, soprattutto al Nord, dove siamo stati dei maestri, dei precursori e abbiamo molto da insegnare a tutte le altre realtà, non solo europee ma del mondo. È quindi una scelta giusta quella di aiutare questo tipo di realtà produttive, come del resto è da affrontare a viso aperto la sfida degli alti prezzi energetici anche per le famiglie, perché la competizione e la concorrenza che ci devono essere tra i fornitori devono essere vere. Spesso sembra di assistere a una sorta di cartello: siamo quasi di fronte a un cartello nel nostro Paese, se guardiamo ai grandi gruppi che effettivamente possono fornire energia domestica alle nostre realtà familiari. Pertanto, anche in questo campo occorre una maggiore apertura, non avere paura della competizione e della concorrenza. Forse questa è la sfida più importante che deve essere fatta capire anche a chi negli altri Paesi europei ha grandi e grandissimi produttori di energia, in alcuni casi anche di proprietà dello Stato, che vogliono influenzare le politiche europee, magari condizionando l'azione dei loro Governi
2013-05-21	M5S	CrimiVitoClaudio	A fronte di tale situazione, che provocanotevole stress agli operatori economici, quando non vere e proprie difficoltà nel portare avanti le proprie attività, nel caso italiano il miglior strumento per prevenire l'elusione fiscale è la semplificazione normativa e burocratica. In quest'ottica diviene allora prioritaria la pressione sui paradisi fiscali affinché abbandonino le pratiche di segreto bancario, introducendo nel contempo forme di limitazione e regolazione dei movimenti di capitali da e verso Stati in cui il settore sia stato fortemente deregolamentato. È necessario dare piena e completa attuazione all'agenda digitale, una delle sette iniziative-faro della strategia "Europa 2020", adottata il 17 giugno 2010 per proseguire ed innovare la strategia di Lisbona, necessaria, oltre che per sviluppare un mercato unico digitale, anche per condurre l'Europa verso una crescita intelligente, sostenibile ed inclusiva, per contrastare con efficacia l'aumento della criminalità informatica e le relativi frodi, informatiche e non, come le cosiddette frodi "carosello", e la piaga dell'evasione fiscale. È necessaria la semplificazione fiscale, un sistema nel quale l'Agenzia delle entrate diventi un vero e proprio partner delle aziende e dei contribuenti, che li accompagni nel pagamento delle imposte dovute quasi come un consulente, con un atteggiamento di collaborazione e non di repressione. Le riforme non sono solo tecniche, ma anche culturali. Infine, signor Presidente, avremmo voluto sentire parlare anche di reintroduzione del reato del falso in bilancio e di norme più severe che vadano nella direzione della maggiore trasparenza delle società quotate in borsa, dei partiti e degli istituti bancari, con particolare riferimento alle fondazioni ad essi collegate. Un nome su tutti: Monte dei Paschi di Siena.
2013-05-21	M5S	CrimiVitoClaudio	Nel contributo della Commissione europea al Consiglio europeo del 22 maggio si legge che gli investimenti nelle fonti di energia rinnovabili in Europa sono diminuiti del 25 per cento nel primo semestre del 2013, con una sospensione quasi completa in Paesi come la Spagna, l'Italia e la Francia. Si legge anche nei grafici allegati alla relazione che l'Italia, dal 2005 al 2010, ha raddoppiato la percentuale di fonti di energia rinnovabile (forse, considerando anche le assimilate), passando dal cinque al 10 per cento, ma siamo ancora ben lontani dal 17 per cento, obiettivo comunque insufficiente previsto per il 2020, in considerazione anche dei numerosi interventi di riduzione degli incentivi di cui parlavo prima. Il fatto più grave per il nostro Paese è il totale disinteresse verso la politica dell'efficienza energetica, di cui nella proposta di risoluzione non vedo traccia. Crediamo che la migliore fonte di energia rinnovabile sia la riduzione, ed è in questo settore che si devono investire le maggiori risorse. L'efficienza energetica riduce la domanda di energia, l'importazione di energia e l'inquinamento; offre inoltre una soluzione a lungo termine al problema della carenza di combustibili e dei prezzi elevati dell'energia.
2013-05-21	M5S	SantangeloVincenzo	Il futuro sarà caratterizzato dall'inevitabile esaurimento del petrolio, del gas e del carbone: credere che le fonti fossili siano ancora disponibili in grandi quantità è una visione miope e ancor di più lo appare alla luce della lettura del documento predisposto dalla Commissione europea, in previsione del prossimo Consiglio europeo, in cui si dice: «La dipendenza dell'Europa dalle importazioni di combustibili fossili è in aumento, gli Stati Uniti che inizialmente erano degli importatori stanno per diventare esportatori netti di gas. Le differenze dei prezzi dell'elettricità sono determinate in larga misura dai prezzi dei combustibili fossili e la recente ripresa della produzione interna di petrolio e gas negli USA, in particolare il gas di scisto, sta determinando un crescente divario tra i prezzi dell'energia industriale dell'Unione europea e quelli degli Stati Uniti. Nel 2012 i prezzi industriali del gas negli Stati Uniti erano di oltre quattro volte inferiori rispetto ai prezzi europei, determinando una perdita di competitività delle imprese europee». Il documento nulla dice ovviamente su quale sarà il costo ambientale dell'utilizzo per estrarre gas di scisto, né su quanto questa tecnica sia dannosa per le risorse idriche da essere espressamente vietata in molti Paesi. Dato ancora più preoccupante su cui occorre riflettere è che con l'aumento della produzione di gas, gli USA non sanno più che farsene del carbone prodotto e finiscono per esportarlo in Europa, dove gli Stati riservano al carbone ancora una buona fetta di produzione energetica (circa il 17 per cento), determinando un rialzo della produzione di CO₂ nel vecchio Continente. La Commissione europea sostiene che la strategia dell'Europa per l'energia sostenibile, competitiva e sicura dipende essenzialmente dall'adozione di un programma basato sull'efficienza energetica, la creazione di mercati competitivi, l'adozione di tecnologie energetiche più economiche, più efficienti ed affidabili e, infine, lo sviluppo della produzione di energia elettrica da fonte rinnovabile. Si afferma che gli investimenti nelle energie rinnovabili possono potenzialmente creare 3 milioni di nuovi posti di lavoro entro il 2020 e che i regimi nazionali di sostegno hanno dato un contributo determinante alla crescita dell'utilizzo di queste fonti, ma che in alcuni Stati improvvisi cambiamenti dei regimi di sostegno hanno contribuito all'incertezza tra gli investitori. Proprio queste affermazioni ci spingono a chiedere quale posizione intende assumere il Governo italiano rispetto alle proposte, appena citate, avanzate dalla Commissione europea, alla luce delle scelte fatte nell'ultimo anno, in particolare rispetto al taglio agli incentivi al fotovoltaico (con il Quinto Conto energia, infatti, si sono prodotti effetti fortemente destabilizzanti per l'intero settore, tra l'altro già fortemente colpito in precedenza da numerose modifiche al sistema di incentivazione che hanno abbassato le tariffe e aumentato la burocrazia, generando notevole incertezza per gli investimenti nel mercato); al mantenimento stabile della quota di carbone utilizzata a fini energetici, senza dichiarare la volontà di dismissione delle centrali, a cominciare da quelle più inquinanti; alla volontà di dare avvio ad un nuovo piano di trivellazioni per petrolio e gas in tutta la penisola e in mare (e la mia Sicilia ne sa qualcosa); allo scandaloso meccanismo del capacity payment (praticamente un compenso per la disponibilità a fornire energia e non per l'energia di fatto fornita) alle centrali a olio combustibile e ad un'analoga misura prevista per le centrali a gas, dando benefici e privilegi difficili poi da togliere e modificare. Quale sarà la posizione italiana in sede di Consiglio europeo su questi che sono, purtroppo, i contenuti salienti del documento di Strategia energetica italiana, adottata con decreto interministeriale da un Governo dimissionario l'8 marzo 2013? Quale sarà la posizione del Governo italiano, visto che ha dalla sua parte un documento che contrasta con le indicazioni provenienti dall'ambito europeo? Si tratta di un documento che: non ha un orizzonte temporale ambizioso, ma soprattutto alcun obiettivo ambizioso; non ha operato una scelta in favore di un modello basato su rinnovabili ed efficienza energetica, «fonte primaria» che dà i maggiori benefici in termini di costo risultato, come richiesto in sede europea e come chiesto, ormai da tempo, da tutti i cittadini di buon senso; non individua una vera e propria strategia di transizione verso la completa sostituzione delle fonti fossili nella produzione di energia primaria; nulla dispone per diminuire concretamente il contributo in bolletta da far pagare a tutti gli italiani per mantenere in vita impianti obsoleti e altamente inquinanti. Noi riteniamo indispensabile accelerare il cammino del Paese verso l'adozione di sistemi distribuiti di energia, piccoli produttori-consumatori che diventano snodi di una rete che non sia più monodirezionale, ma una vera e propria rete intelligente. Per mettere a frutto gli investimenti fatti dalla collettività nelle rinnovabili, è necessario infatti investire nelle « smart grids » e nei sistemi di accumulo. È necessario realizzare sistemi di stoccaggio dell'energia elettrica prodotta da fonti rinnovabili, così da poter bilanciare la naturale discontinuità temporale di tale fonte di energia. Per completare la liberalizzazione del mercato interno dell'energia bisogna fare in modo da separare veramente la distribuzione dalla vendita. Si potrebbe vietare alle società che hanno un elevato numero di utenti, agli ex monopolisti in particolare, di poter ottenere concessioni di gestione della rete elettrica quando hanno una percentuale di utenti, anche attraverso società controllate o partecipate, superiori, ad esempio, al 20 per cento. In questo modo, signor Presidente, si limiterebbero i conflitti di interesse che inevitabilmente si generano in un sistema in cui venditore e gestore coincidono di fatto. Per quanto riguarda il gas, bisogna ridurre fino all'azzeramento il prelievo di idrocarburi gassosi dal sottosuolo. Concludo il mio intervento citando una frase di Jeremy Rifkin: «L'Italia dovrebbe essere l'Arabia Saudita dell'energia rinnovabile. Nessun Paese europeo ha le vostre risorse: il sole, la forza del mare, il vento, le montagne per le centrali idroelettriche. Eppure molti altri Stati, dalla Germania ai Paesi scandinavi, sono più avanti». Signor Presidente, questa è la nostra riflessione.
2013-05-21	PD	GuerrieriPaleottiPaolo	A questo riguardo, nel novembre dello scorso anno, la Commissione europea aveva prospettato una sorta di road map, una strada dettagliata, fatta di tappe necessarie per completare un'unione bancaria, economica e fiscale. C'erano scadenze precise, che però hanno trovato solo parziali e insoddisfacenti conferme nelle conclusioni del Consiglio europeo di dicembre dello scorso anno, che si è limitato ad approvare linee guida per il completamento della stessa unione. In realtà è necessario dare maggiore certezza a questo percorso e alle scadenze da rispettare, e la conferma l'abbiamo su molti fronti. Dato il limitato tempo che ho a disposizione, mi limiterò a fare un solo esempio, che lei ha citato, che è proprio l'unione bancaria. Spiego perché: sono stati fatti passi importanti, come sappiamo, sul piano della sorveglianza comune, che è stata istituita in capo alla Banca centrale europea, ma tutto resta da decidere sugli altri due pilastri dell'unione: il meccanismo di risoluzione delle crisi delle banche, che deve evitare il contagio nell'affrontare eventuali dissesti di enti creditizi, e il fondo di garanzia comune dei depositi bancari. Sappiamo come alcuni Paesi, in particolare la Germania, sostengano che un'autorità unica di risoluzione può essere istituita ma bisogna attendere una modifica dei Trattati europei: il che può significare rinviare qualsiasi riforma a un incerto futuro, tanto più che, nel mentre, si propone una rete di autorità di risoluzione nazionali con supporto di risorse altrettanto nazionali, che quindi dovranno avere anch'esse un carattere domestico. Qual è il rischio? È un accordo di procedere sugli altri due pilastri con tempi assolutamente non definiti, quindi facendo slittare qualsiasi decisione nel prossimo Vertice di giugno. Non si tratta di dettagli, ma di passaggi fondamentali, dal momento che un sistema di risoluzione rischierebbe, se non approvato per lo meno nelle sue direzioni, di far diventare l'unione bancaria un altro dei processi europei lasciati a metà. Soprattutto, non sarebbe in grado di determinare gli effetti positivi fondamentali, che sono quelli di recidere il cordone ombelicale tra crisi delle banche e crisi dei debiti sovrani, che è al cuore della crisi europea; tanto più che il rinvio in Europa della creazione di un sistema bancario unificato a un non meglio precisato futuro significa oggi trascurare un dato fondamentale: in molte parti dell'eurozona ci sono ancora focolai di crisi del sistema bancario assai gravi, che attendono di essere fronteggiati. C'è un fenomeno di frammentazione finanziaria e di strette creditizie che caratterizza molti Paesi, tra cui il nostro. Va ribadito che quello che è stato deciso a Cipro nella soluzione della gravissima crisi bancaria deve rimanere un'eccezione e non può costituire un precedente. Non si tratta certo di giocare alcuna partita di tutti i Paesi contro uno, cioè la Germania, come lei ha giustamente ricordato, ma si tratta di lavorare insieme perché si possano affermare le buone ragioni che spingano nella direzione di una gestione comune dell'avanzamento dell'unione economica e monetaria. Una soluzione dal punto di vista legislativo è possibile, ed è possibile realizzarla anche in tempi brevi, aspettando, poi, una riforma dei Trattati. L'importante è evitare un mero rinvio e questo si potrebbe ribadire - credo - già nella discussione di domani. Per il nostro Paese, ciò è particolarmente importante, dal momento che le misure a cui lei ha fatto giustamente riferimento (che sono quelle di richiamare l'Europa a formulare politiche di rilancio della crescita e politiche in favore dell'occupazione giovanile) intanto potranno risultare efficaci in quanto il processo di unione bancaria continuerà ad avanzare. Da questo punto di vista credo che sia importante evitare un rischio: quello di scambiare la stabilità attuale, il momento favorevole finanziario, per un dato permanente. Il rischio, invece, è che, se non si faranno questi ulteriori passi sul piano dell'unione economica e monetaria, il tempo che stiamo guadagnando verrà sprecato e ci si possa ritrovare tra breve in una situazione di perturbazione e di difficoltà assai grave, che sarebbe estremamente dannosa per quella riformulazione delle politiche dell'Unione a cui lei, presidente Letta, giustamente ha fatto riferimento.
2013-05-21	PD	GuerrieriPaleottiPaolo	Anche se non è prevista l'adozione di specifiche conclusioni su questo tema, penso che il confronto che si svolgerà domani sarà comunque importante, anche in vista del Vertice di giugno, per molti aspetti decisivo, com'è stato ricordato, e in vista degli obiettivi della nostra politica in Europa, da lei, signor Presidente del Consiglio, espressi nel suo intervento. Vorrei, quindi, soffermarmi su questo tema dell'approfondimento dell'unione economica e monetaria.
2013-05-21	PD	MucchettiMassimo	Erano anni nei quali si scopriva l'emergenza ambientale e il riscaldamento globale, ma si pensava che la partita dell'energia potesse risolversi nella mera costruzione di mercati concorrenziali dentro i confini dell'Europa e nella graduale sostituzione delle fonti fossili tradizionali con quelle rinnovabili, non importa a quali prezzi.
2013-05-21	PD	MucchettiMassimo	Oggi il mondo è cambiato: l'Occidente si è accorto a sue spese di quale grande errore sia stato disinteressarsi della propria industria manifatturiera e dei suoi vincoli di costo e oggi vuole recuperare. L'America di Obama sta riscoprendo le officine e ci sta riuscendo grazie all'utilizzo crescente di fonti fossili non convenzionali, che non sono solo lo shale gas (ricordato dal presidente Letta) ma anche il tight oil. Gli Stati Uniti sono già esportatori netti di gas e presto lo saranno anche di petrolio, provocando uno sconvolgimento negli equilibri strategici sul mercato delle commodity internazionali. Già oggi si rileva una straordinaria differenziazione nell'ambito dei prezzi dell'energia fra il Nord America, l'Europa e l'Asia, che rischia di trasformare l'Europa (e l'Italia) in un vaso di coccio fra vasi di ferro. Dobbiamo, quindi, ripensare la nostra politica energetica. Negli anni di Kyoto il carbone è diventato la principalissima fonte di produzione dell'energia elettrica e l'Asia, che oggi paga il gas addirittura più dell'Europa, sta sfondando in misura ancora più accentuata sul carbone per compensare l'andamento dei prezzi. La Cina, ormai, genera da sola più anidride carbonica degli Stati Uniti e dell'Europa messi assieme e questo rischia di sconvolgere la logica con la quale avevamo fissato gli obiettivi di Kyoto non essendo l'atmosfera divisibile per continenti. Sono dati di fatto che comportano l'assunzione di nuove responsabilità da parte del Consiglio europeo. Il vincolo ambientale va certo mantenuto e rafforzato, ma in termini nuovi, capaci di sostenere l'industria manifatturiera europea e non di penalizzarla nella presuntuosa convinzione che noi siamo e siamo destinati a rimanere - chissà per quale motivo - i migliori del mondo. Indico allora tre punti sui quali il Consiglio europeo dovrebbe chiamare la Commissione a svolgere un necessario lavoro di approfondimento e di proposta. Il primo punto è il contrasto alla segmentazione dei mercati transatlantici. Il presidente Obama auspica un mercato unico euroamericano e ha rimosso il veto per l'esportazione del gas e dell'olio di produzione USA. Ebbene, questo non è generico liberismo: questa è politica industriale degli Stati Uniti alla quale l'Europa deve rispondere con una politica unitaria ed una regolamentazione che difenda gli interessi del Continente e del nostro Paese. Allo stesso tempo questa rivoluzione sta cambiando i meccanismi di formazione dei prezzi. L'Europa che ha scoperto le manipolazioni del tasso di interesse bancario di riferimento (LIBOR) sulla piazza di Londra ha interesse a fare chiarezza su come si forma il prezzo Brent, il quale funge da riferimento all'intero sistema dei prezzi dell'energia. In merito al terzo punto, l'interscambio commerciale fra i continenti e i flussi finanziari internazionali che ne derivano incorporano ormai crescenti quote di inquinamento dei Paesi di origine. L'economia è un tutt'unico. La competitività di tante merci si basa anche sulla mancanza di vincoli ambientali. Ebbene, credo - e mi avvio alla conclusione - che il Consiglio europeo debba studiare le modalità, nel rispetto degli accordi del WTO, per difendere il mercato continentale (e, nel nostro caso, anche quello italiano) dall'invasione di prodotti costruiti senza il rispetto o senza un analogo rispetto dei vincoli ambientali europei. Una politica dell'energia che si basa soltanto su un'astratta tutela dell'ambiente in Europa, come se quest'ultima fosse un'isola distaccata dal resto del pianeta, rischia oggi di essere perdente sia sul fronte della tutela ambientale sia sul fronte dello sviluppo e della difesa dell'industria manifatturiera che, a parole, tutti diciamo di voler sostenere ma che, arrivati al dunque dei fatti, facciamo fatica a conseguire.
2013-05-21	PD	ToniniGiorgio	Signor Presidente, signor Presidente del Consiglio, colleghi senatori, il Presidente del Gruppo del Partito Democratico, il senatore Luigi Zanda, è il primo firmatario della risoluzione n. 4 (testo corretto) ed è quindi evidente il voto favorevole del Partito Democratico a questa risoluzione. Voteremo a favore anche della risoluzione n. 3 (testo corretto), proposta dalla Lega Nord, con un caveat che ci permettiamo di esprimere ai colleghi della Lega riguardo al punto in cui si impegna il Governo a: «promuovere a livello nazionale e comunitario la necessità di un coinvolgimento del Parlamento e del popolo in tutti i momenti decisionali fondanti dell'Unione europea». Un punto che condividiamo nello spirito, anche se pensiamo sia necessario precisare, per lo meno da parte nostra, che le procedure di consultazione referendaria sui trattati internazionali possono essere di tipo consultivo come avvenne nel 1989. È necessario comunque approfondire questo aspetto. Con questo caveat voteremo a favore anche della risoluzione n. 3 (testo corretto). Questo mio breve intervento, signor Presidente, è soprattutto finalizzato ad esprimere forte sintonia e solidarietà con l'impresa che attende il Presidente del Consiglio al prossimo Consiglio europeo di domani e poi a quello di giugno, forse ancora più importante: forte sintonia con le sue considerazioni e forte solidarietà con il suo impegno. Una sintonia che innanzitutto è nello spirito con il quale il Presidente Letta si accinge a questo passaggio così importante, uno spirito di consapevolezza della gravità e radicalità della crisi del nostro Paese e del fatto che una parte importante delle sue ragioni, quindi anche delle possibili vie di uscita, si trova in Europa. La comunità di destino tra l'Italia e l'Europa è ormai così forte che è impensabile risolvere la crisi italiana senza una prospettiva di tipo europeo, così come è impensabile uscire dalla crisi che attraversa l'Europa, le sue istituzioni e le sue politiche senza il recupero di un ruolo forte e importante del nostro Paese. Ed ecco allora le quattro parole chiave che a me piace ricordare contenute nell'introduzione dell'intervento del presidente del Consiglio Letta che vedono una forte condivisione da parte nostra. La prima parola chiave è «Parlamento»: una solidarietà forte tra Governo e Parlamento in questa difficile ma decisiva fase di rilancio del progetto europeo e del ruolo dell'Italia nel progetto europeo. Il coinvolgimento del Parlamento è un fatto doveroso, ma è anche una grande ed importante risorsa negoziale. Come ha detto bene prima il presidente Letta nella sua replica, abbiamo sentito tante volte quale enfasi altri Capi di Governo (penso, in particolare, alla cancelliera Merkel) abbiano posto sui vincoli dettati dai rispettivi Parlamenti. Beh, anche l'Italia ha un Parlamento, e il Governo italiano deve fare i conti con un Parlamento che vuole dire la sua nel processo negoziale attraverso e con il suo Governo. La seconda parola chiave è «credibilità». Negli ultimi due anni - sì, collega Bondi, ci metto anche una parte importante della fase finale del Governo Berlusconi - l'Italia ha preso decisioni difficili in modo largamente condiviso, ed ha riconquistato faticosamente, a prezzo di grandi sacrifici, la sua credibilità in Europa. Oggi il segno di questa ritrovata credibilità sta in un punto cruciale, simbolico ma anche molto pratico: è la chiusura della procedura di infrazione per deficit eccessivo. Questo è l'obiettivo primario fondamentale che il Governo ha giustamente indicato come obiettivo essenziale e che noi condividiamo in modo assolutamente solidale. La terza parola chiave è «riforme». Il patto che sta alla base della moneta unica è un patto di stabilità e di crescita. Sappiamo che in questi anni la stabilità spesso ha fatto premio sulla crescita e che è prevalsa l'attenzione alla stabilità piuttosto che quella alla crescita. C'è un modo solo - a mio modo di vedere - per riconciliare la dimensione della stabilità con quella della crescita, e questo modo si chiama riforme: noi abbiamo bisogno di riforme e non solo di una politica del corto respiro. Tommaso Padoa-Schioppa, un grande europeista, ricordava la tirannia della veduta corta e come - se vogliamo affrontare i problemi di fondo del nostro Paese e dell'Europa - dobbiamo riconquistare la capacità di guardare lontano, di guardare al lungo respiro, di fare politica di respiro. Ebbene, solo le riforme ci possono consentire sul piano nazionale di superare quel gap, quella caduta della produttività totale dei fattori (in gran parte figlia di una spesa pubblica di cattiva qualità che deve essere riformata per poterci aiutare a fare crescita e uguaglianza sociale, cosa che oggi non avviene, e, dall'altra parte, solo riforme a livello europeo ci possono consentire di recuperare spazi per una crescita vera. Non è tollerabile una politica di rigore a livello dei singoli Stati se non c'è insieme una politica espansiva a livello europeo. Questo è ciò che manca. Non bisogna rinnegare le politiche di rigore e di disciplina fiscale a livello dei singoli Stati, ma accompagnarle (cosa che finora non è stata fatta) con politiche di tipo espansivo, di tipo - passatemi la parola - keynesiano a livello europeo e continentale. Ecco allora l'ultima e decisiva parola chiave: «Stati Uniti d'Europa». Essa ha risuonato in questa Aula oggi con una forza ed un'enfasi che non ricordavamo da tempo, ed anche di questo siamo grati al presidente Letta. Ci sono grandi spazi, per un'iniziativa dell'Italia in questa direzione che essa deve assumere come obiettivo forte della sua iniziativa. Ci sono state aperture importanti della Germania nei mesi scorsi, e della Francia del presidente Hollande nei giorni scorsi che devono essere riprese e rilanciate dal nostro Paese: soltanto un'Europa politica, un'Europa che sappia parlare ai popoli, un'Europa che sappia assumere se stessa come frontiera di un nuovo orizzonte democratico, può consentire ai popoli europei di restare protagonisti nel secolo attuale. Ieri si è svolto un incontro importante tra due Primi Ministri che insieme rappresentano quasi metà dell'umanità: il Primo Ministro cinese e il Primo Ministro indiano si sono incontrati a nome di qualcosa come due miliardi e mezzo di esseri umani. È evidente che di fronte ad un mondo che cambia in questo modo, con questa velocità, solo l'Europa come unità politica, come Stati uniti europei, può restare protagonista della costruzione del futuro che vogliamo, un futuro di pace, che renda il nostro pianeta abitabile nella pace e nella giustizia a livello internazionale. Questo è ciò che dobbiamo lasciare ai nostri figli e ai nostri nipoti, questa impresa comune collettiva: non il debito, non la stanchezza di un'Europa invecchiata, ma la forza e la freschezza di un'Europa che vuole guardare al futuro del pianeta da protagonista.
2013-05-21	M5S	FattoriElena	Colleghi senatori, l'ordine del giorno in discussione in data odierna ha una valenza molto importante per il Movimento 5 Stelle. Parliamo del controllo delle sementi, che è alla base della catena alimentare. Si tratta, quindi, di una fonte primaria di vita: quando un'azienda controlla i semi, controlla la vita della popolazione umana. Cibo e acqua sono i nuovi beni oggetto di speculazione delle grandi lobby che vogliono trasformare quelli che sono beni comuni e irrinunciabili dell'umanità in oggetti di speculazione e strumenti di controllo. Risulta sempre più evidente che le sollecitazioni delle società multinazionali a favore della produzione di organismi geneticamente modificati, estranei agli interessi comuni dei cittadini comunitari, sono in grado di condizionare le scelte dell'Unione europea ad ogni livello, inclusa la produzione agricola convenzionale e biologica. La stragrande maggioranza dei cittadini europei in realtà vuole mantenere integre le produzioni agricole di qualità che, sopratutto nel nostro Paese, rappresentano il valore aggiunto sul mercato globale. La nostra preoccupazione deriva dal fatto che l'introduzione in ambienti aperti di OGM, dove è avvenuta, ha dimostrato che si tratta di un'operazione irreversibile e dagli effetti devastanti. L'introduzione massiccia di OGM per la popolazione umana, almeno stando agli ultimi dati disponibili sulla sicurezza di questi elementi, potrebbe avere effetti devastanti e imprevedibili nella loro portata. L'irreversibilità della contaminazione è anche menzionata nella stessa direttiva n. 18 del 2001, norma di riferimento in materia, che, al punto 4) riporta che: «Gli organismi viventi immessi nell'ambiente in grandi o piccole quantità per scopi sperimentali o come prodotti commerciali possono riprodursi e diffondersi oltre le frontiere nazionali, interessando così altri Stati membri; gli effetti di tali emissioni possono essere irreversibili». Gli interessi affaristici al livello comunitario, contrari a quello che la collettività ritiene maggiormente salutare per sé, sono avallati anche nel successivo regolamento n. 1829 del 2003, dove si rinvia al principio di precauzione: saggio principio secondo il quale è opportuna una condotta cautelativa per quanto riguarda le decisioni politiche ed economiche sulla gestione delle questioni scientificamente controverse. Purtroppo, secondo lo stesso regolamento, è la società civile a doversi fare carico della dimostrazione della nocività degli OGM autorizzati. Noi, invece, riteniamo che sono le istituzioni a doversi fare carico della protezione e della tutela dei cittadini, evitando contaminazioni all'origine e non, come si fa usualmente in questo Paese, andando a mettere una pezza dove il danno è stato già fatto. L'ordine del giorno congiunto presentato oggi impegna il Governo a potenziare la ricerca. Noi abbiamo insistito per fare una ricerca pubblica nel campo agricolo, e devo dire che sono piacevolmente sorpresa, da ex ricercatrice, per l'attenzione inattesa nei confronti della ricerca italiana, proprio quella ricerca che le politiche sciagurate del Governo precedente hanno svilito, portando le nostre eccellenze all'estero. La modifica che abbiamo richiesto all'ordine del giorno in esame è stata quella di limitare la ricerca in laboratorio perché, purtroppo, la ricerca nel campo degli OGM vegetali spesso si svolge in campo aperto, e più che di ricerca si tratta di immissione deliberata e irreversibile in campo aperto, che apre la strada a una coltivazione selvaggia. Abbiamo voluto evitare questo risultato chiedendo di confinare la ricerca in laboratorio. Siamo però del parere che un ordine del giorno non può essere lo strumento per stimolare un programma di ricerca serio, ma servono piani di investimento e strutture adeguate. Per questi motivi il Movimento 5 Stelle, considerato l'ultimo punto, in cui abbiamo deciso che questo tipo di ricerca va confinato in laboratorio, ha deciso di convergere sull'ordine del giorno, perché riteniamo che l'attivazione della clausola di salvaguardia al primo punto è una necessità e insieme un segnale forte di ravvicinamento delle istituzioni ai cittadini, un doveroso gesto di prevenzione troppo spesso dimenticato in questo Parlamento negli anni passati. Ribadiamo, però, la nostra assoluta contrarietà alla coltivazione di OGM in campo aperto. Per questi motivi di senso civico, di salvaguardia della salute pubblica, di doverosa tutela dei beni comuni e fondamentali dei cittadini, nonché di valorizzazione del valore aggiunto che apporta il settore agricolo all'economia del nostro Paese, ribadiamo il nostro auspicio che le risorse che si menzionano in questo ordine del giorno siano finalizzate soprattutto alla ricerca biologica, al fine di implementare questa produzione che vede l' export verso l'Europa in continuo aumento. Da ultimo, faccio notare che noi del Movimento 5 Stelle dimostriamo un forte senso di responsabilità e siamo in grado di convergere su scelte comuni condivise: ci auguriamo che questo Parlamento farà lo stesso nei nostri confronti, quando le nostre mozioni saranno per il bene comune.
2013-05-21	PD	DeBiasiEmiliaGrazia	Dico subito che con il decreto in esame ci troviamo a rispondere... (Brusìo). Mi scusi, Presidente, capisco che siamo in fase di dibattito generale. Comprendo i colleghi, ma è complicato intervenire con una certa confusione. PRESIDENTE. Onorevoli colleghi, consentiamo alla relatrice di svolgere il suo intervento. DE BIASI, relatrice. Stavo dicendo che i temi aperti sono davvero tantissimi; la materia è molto complessa: ha a che fare con la nozione di cura e quindi con diversi soggetti. Il primo soggetto è il paziente, al quale dobbiamo garantire la massima affidabilità e la massima sicurezza della cura, particolarmente nelle strutture pubbliche. Il secondo soggetto è il pubblico, quindi il Servizio sanitario nazionale e l'obbligo da parte dello stesso di farsi carico di una responsabilità molto importante, quella della verifica del monitoraggio e della validità della cura o della sperimentazione, come in questo caso. Il terzo - mi permetta di dirlo, perché rimane sempre il grande assente delle discussioni sanitarie - è il mondo della ricerca scientifica del nostro Paese in questo campo. Infatti, la comunità scientifica internazionale e nazionale ha mosso rilievi di non poco conto, ai quali è stato giusto rispondere, e con il decreto all'esame si inizia a rispondere. Ci troviamo oggi a discutere sulle parti del decreto che sono state modificate rispetto alla versione già approvata dal Senato. L'articolo 1 del decreto-legge reca alcune novelle e integrazioni alla disciplina sul completamento del processo di superamento degli ospedali psichiatrici giudiziari. Rispetto al testo approvato dal Senato, la Camera ha in primo luogo soppresso, al comma 1, il termine del 31 marzo 2014. Tale termine, nel testo introdotto dal Senato, concerneva la dimissione di tutte le persone internate per le quali l'autorità giudiziaria abbia già escluso o escluda la sussistenza della pericolosità sociale, con obbligo per le Aziende sanitarie locali di presa in carico all'interno di progetti terapeutico-riabilitativi individuali che assicurino il diritto alle cure e al reinserimento sociale. La soppressione del termine è stata posta come condizione dalla I Commissione della Camera in base alla considerazione che la dimissione, nei casi in oggetto, deve essere comunque immediata, in coerenza con la giurisprudenza costituzionale in materia di ospedali psichiatrici giudiziari. Resta fermo il completamento del processo di superamento degli ospedali psichiatrici giudiziari entro il 1° aprile 2014. In secondo luogo, la Camera ha soppresso il primo periodo dell'articolo 1, comma 2, del decreto-legge, il quale prevedeva che il Ministro della salute, entro il 31 maggio 2013, riferisse alle Commissioni parlamentari competenti sugli interventi contemplati dai programmi presentati dalle Regioni e dalle Province autonome. Tali programmi devono essere presentati entro il 15 maggio 2013 e concernono la realizzazione delle nuove strutture, o la conversione delle esistenti, le quali, entro il suddetto termine del 1° aprile 2014, devono sostituire del tutto gli ospedali psichiatrici giudiziari, l'incremento dei percorsi terapeutico-riabilitativi e il potenziamento dei servizi di salute mentale. Il programma deve essere approvato con decreto del Ministro della salute; decreto che contestualmente provvede all'assegnazione delle risorse per la realizzazione delle strutture. Inoltre, entro il 30 novembre 2013 - così la Camera ha riformulato il termine - il Ministro della salute e il Ministro della giustizia devono comunicare alle competenti Commissioni parlamentari lo stato di attuazione dei programmi regionali, in particolare, il grado di effettiva presa in carico dei malati da parte dei dipartimenti di salute mentale e del conseguente avvio di programmi di cura e di reinserimento sociale. A questo proposito, voglio dire che il decreto al nostro esame va convertito rapidamente perché non possiamo consentire lo scempio di civiltà che viene compiuto con il procrastinarsi della chiusura degli ospedali psichiatrici giudiziari. Abbiamo qui sentito il senatore Marino, che ha raccontato l'esperienza della Commissione di inchiesta proprio su queste strutture sottolineando l'inderogabile necessità di chiuderle, fatto salvo, com'è ovvio, che ci sarà un problema grande come una casa: infatti, non soltanto le Regioni dovranno provvedere alla predisposizione di strutture alternative, ma più in generale - mi permetto di dire - il tema degli ospedali psichiatrici giudiziari si ricollega a quello ben più ampio della salute mentale e dello stato di poca salute dei servizi territoriali che di questo si occupano, siano essi di tipo ospedaliero o territoriale. I due elementi debbono allora andare insieme e penso che dovremmo cogliere l'occasione perché le Regioni presentino dei piani integrati, cioè che possano tenere insieme l'intero tema della salute mentale, anche in virtù del fatto che queste persone che escono dagli ospedali psichiatrici giudiziari non possono essere né abbandonate né tanto meno rinchiuse in strutture analoghe, ripetendo così l'errore iniziale. Quest'anno ricorre l'anniversario della cosiddetta legge Basaglia e penso sia importante che il Parlamento approvi rapidamente questa norma di civiltà, anche perché la linea dell'Italia è stata più volte stigmatizzata dall'Unione europea, fino ad arrivare a parlare del reato di tortura. Penso allora che questa sia la strada su cui bisogna avviarsi ed essa deve vedere un grande coinvolgimento e un accordo tra Ministero e Regioni, esattamente come peraltro la signora Ministro ha dichiarato di voler fare. La crescita continua, non solo di pressione mediatica ma di quello che è definito il dolore dell'anima, che non è quindi necessariamente riconducibile a patologie cliniche né necessariamente risolvibile in strutture sanitarie, è il tema dell'oggi, è il tema drammatico che viviamo giorno dopo giorno: lo leggiamo sui giornali, conosciamo persone in crisi, persone che vivono stati di ansia che rischiano di diventare patologici. Credo quindi che uno dei primi lavori di questo Senato debba andare proprio in questa direzione, perché rispondere alla crisi significa anche occuparsi della salute mentale, che è benessere fisico e psichico dei cittadini italiani. La seconda parte del decreto, come ho detto all'inizio, riguarda la ricerca sulle cellule staminali mesenchimali operate dalla Stamina Foundation ONLUS presso gli Ospedali riuniti di Brescia, quindi in una struttura pubblica. I commi 2 e seguenti dell'articolo 2 del decreto-legge recano alcune norme sull'impiego di medicinali per terapie avanzate a base di cellule staminali mesenchimali (il comma 1 dello stesso articolo 2 è stato soppresso dal Senato durante l'esame in prima lettura). La Camera ha in primo luogo modificato il comma 2 dell'articolo 2. Tale comma reca una norma transitoria, la quale consente alle strutture pubbliche, in cui siano stati in ogni caso avviati, anteriormente alla data di entrata in vigore del presente decreto, trattamenti su singoli pazienti con medicinali per terapie avanzate a base di cellule staminali mesenchimali, il completamento - sotto la responsabilità del medico prescrittore - dei trattamenti medesimi, purché i medicinali siano stati lavorati in laboratori di strutture pubbliche e secondo procedure idonee alla lavorazione e alla conservazione di cellule e tessuti. A quest'ultimo riguardo, la Camera ha soppresso la possibilità che, ai fini in esame, la conformità a tali procedure fosse conseguita entro sessanta giorni dall'entrata in vigore della legge di conversione del presente decreto. Con riferimento al medesimo articolo 2, la Camera ha sostituito con un unico comma 2- bis i commi da 2- bis a 2- quater inseriti dal Senato e relativi ad ulteriori ipotesi, sempre di natura transitoria, di impiego di medicinali per terapie avanzate a base di cellule staminali mesenchimali. Nella versione riformulata dalla Camera si prevede che, in merito, il Ministero della salute, avvalendosi dell'Agenzia italiana del farmaco e del Centro nazionale trapianti, promuova lo svolgimento di una sperimentazione clinica, coordinata dall'Istituto superiore di sanità e relativa esclusivamente a cellule staminali mesenchimali già impiegate nei trattamenti di cui al comma 2, da completarsi entro diciotto mesi - decorrenti dal 1° luglio 2013 - e condotta anche in deroga alla disciplina vigente sugli usi terapeutici di medicinali sottoposti a sperimentazione clinica. Riguardo alle prescrizioni e condizioni generali relative alle sperimentazioni cliniche dei medicinali, la norma fa invece rinvio alle disposizioni, in quanto compatibili, del decreto del Ministro della salute 17 dicembre 2004. In ogni caso, si pone come condizione che i medesimi medicinali, riguardo alla sicurezza del paziente, siano preparati in conformità alle linee guida di cui all'articolo 5 del regolamento (CE) n. 1394/2007 del Parlamento europeo e del Consiglio, del 13 novembre 2007. Al fine di garantire la ripetibilità delle terapie in oggetto, le modalità di preparazione sono rese disponibili alla Agenzia italiana del farmaco e all'Istituto superiore di sanità; quest'ultimo fornisce un servizio di consulenza multidisciplinare di alta specializzazione per i pazienti coinvolti. Alla sperimentazione medesima è destinato, secondo le procedure stabilite dal comma 2- bis, un importo massimo pari ad un milione di euro per il 2013 e a 2 milioni di euro per il 2014, a valere sulle risorse del Fondo sanitario nazionale. L'Istituto superiore di sanità e l'Agenzia italiana del farmaco curano la valutazione della sperimentazione. Altre norme sul controllo, la valutazione ed il monitoraggio, relative anche alle sperimentazioni già in atto di cui al comma 2, sono poste dai successivi commi 4 e 4- bis, come già approvati dal Senato. In questi ultimi commi la Camera ha operato due modifiche di coordinamento. Il successivo comma 4- ter, introdotto dalla Camera, prevede l'istituzione, presso il Ministero della salute, di un Osservatorio sulle terapie avanzate con cellule staminali mesenchimali, con compiti consultivi, di proposta, di monitoraggio e di garanzia della trasparenza delle informazioni e delle procedure. L'Osservatorio è presieduto dal medesimo Ministro o da un suo delegato ed è composto da esperti e rappresentanti di associazioni interessate. Il secondo e il terzo periodo del comma recano, riguardo al nuovo organo, le clausole di invarianza degli oneri di finanza pubblica. Vorrei svolgere alcune considerazioni di carattere specifico rispetto a questa nuova formulazione, che ha coinvolto la Commissione in un dibattito molto serio, e io ritengo molto approfondito ed avanzato, al punto da decidere, in accordo con il Ministro, di avviare un'indagine conoscitiva sullo stato della ricerca e sulle possibilità effettive di queste situazioni di difficile definizione. Penso allora che il primo elemento importante sia che nelle strutture pubbliche la ricerca e la sperimentazione debbano essere sicure al massimo: svolte in sedi di massima sicurezza, con protocolli e procedure di massima trasparenza. L'essere sottoposti all'Agenzia italiana del farmaco e all'Istituto superiore di sanità è, da questo punto di vista, una garanzia non solo per il paziente, ma per la stessa Stamina. Va detto che c'è un'incertezza di carattere generale che riguarda questo protocollo, che non viene reso pubblico e che non è stato brevettato; questo richiede, a maggior ragione, che vi sia una sperimentazione che abbia un tempo certo e che sia finanziata, anche per rispondere al desiderio di speranza di tante famiglie, ma che comunque e in ogni caso si resti nel quadro dell'impiego di medicinali per terapie avanzate preparati su base non ripetitiva e dell'impiego terapeutico di medicinali sottoposti a sperimentazione clinica. Questo naturalmente comporta delle implicazioni giuridiche, cliniche e scientifiche; ma la tutela della salute e la garanzia di accesso alle cure in condizioni di sicurezza è molto importante, esattamente come l'evidenza scientifica, se si vuole passare poi dalla sperimentazione alla cura. Allo stato attuale, non vi sono certezze che la ricerca sulle cellule staminali mesenchimali possa effettivamente servire alla cura di alcune malattie di carattere degenerativo: non di tutte le malattie, perché la cellula staminale mesenchimale non è ovviamente paragonabile alla cellula originaria totipotente, ma è una cellula che in qualche modo è già indirizzata verso la formazione delle cartilagini e del tessuto osseo, pertanto ha già una sua specificità. Quindi, a maggior ragione, circoscrivere l'ambito e la tipologia delle cure e soprattutto obbligare ad una trasparenza nei protocolli diventa un elemento fondamentale per validare quella che potrebbe essere anche una cura molto importante, ma che, allo stato attuale, tale non è, perché non vi sono i requisiti rispetto all'ordinamento nazionale, all'ordinamento europeo e nemmeno rispetto all'ordinamento americano (tanto per avere un quadro completo di tutta la vicenda). I tre criteri (qualità, sicurezza dei trattamenti e trasparenza) sono allora e devono essere alla base del lavoro. Infatti, il metodo di validazione è quello contenuto nelle norme europee di buona fabbricazione, il cosiddetto GMP ( Good manufacturing practice ), sigla che significa esattamente che la procedura di valutazione scientifica sta nei criteri di qualità, sicurezza ed efficacia dei prodotti. C'è quindi un elemento di produzione che è il GMP, le norme europee di buona fabbricazione, ma c'è anche un problema che dobbiamo considerare in prospettiva: il GMP in Europa viene esaminato dalla sezione Industria, mentre io credo che vada riportato almeno in una relazione più sistematica con l'alveo sanitario. È molto complicato e improprio definire queste cure compassionevoli; credo sia corretto ragionare in termini di sperimentazione clinica, proprio per segnalare l'apertura di un'alternativa sempre possibile nell'epoca della bioetica e, come dice il Ministro, della biopolitica, soprattutto in un Paese molto arretrato in questo settore che registra un deficit di senso comune di carattere scientifico davvero molto forte. Pertanto dobbiamo rispondere - e con questo decreto rispondiamo - al primo criterio, quello del diritto del paziente e delle famiglie ad una speranza e, contemporaneamente, alla necessità di un controllo sull'efficacia e sulla scientificità delle cure. Lo dobbiamo in primo luogo ai pazienti, al Servizio nazionale in secondo luogo e, infine, alla comunità scientifica, che merita davvero molto di più di quanto non abbia avuto fino ad oggi.
2013-05-22	PD	DeBiasiEmiliaGrazia	Vi è una deontologia professionale che va associata alla capacità di rendere verificabili le proprie teorie. Il decreto in esame cerca di aprire un varco in questa direzione circoscrivendo ciò che rischiava di diventare una sorta di Far West. La libertà intesa come deregulation è un principio che non porta ad altro che ad elevare muri; credo invece che se libertà e responsabilità vanno insieme possano sul serio finalmente fare in modo che la speranza delle famiglie non diventi illusione, perché sarebbe molto grave, e nel contempo possano consentire anche al resto del mondo della ricerca e della salute nel nostro Paese di camminare finalmente su regole certe e non su paludi non armonizzate fra l'Italia e l'Europa. Per questo invito a votare il provvedimento così com'è. Ho visto anche gli ordini del giorno: se posso esprimere un mio parere, ritengo che vi siano degli ordini del giorno che si inseriscono nel percorso che abbiamo scelto e purtroppo un ordine del giorno che non va in questa direzione, perché non possiamo tornare indietro e ripetere la falsità secondo la quale quelle di cui parliamo e sono oggetto del provvedimento sono cure compassionevoli. Non penso si possano definire così, la strada che noi abbiamo scelto è un'altra, e penso che sarebbe bene che tutti insieme la condividessimo, sapendo che ci sarà una verifica che durerà diciotto mesi, al termine della quale potremo tutti insieme valutare l'esito e quindi anche come procedere in futuro.
2013-05-28	PD	FerraraElena	Signora Presidente, onorevoli colleghe e colleghi, la città di Novara e la sua provincia, da cui provengo, sono state profondamente segnate da un tragico evento avvenuto nel mese di gennaio scorso: il suicidio di una ragazza di 14 anni, Carolina Picchio. La notizia è stata ripresa in questi giorni a seguito delle prime espressioni delle indagini che si stanno svolgendo. È un altro caso di ragazza vittima, anche se di un altro tipo di fenomeno. Carolina è stata una mia allieva per tre anni: una ragazza solare e piena di vita da parte della quale nessuno di noi, che la vedevamo tutti i giorni a scuola, si sarebbe mai potuto aspettare un simile gesto. Dalle indagini in corso da parte della magistratura risulta sempre più evidente che Carolina non ce l'ha più fatta a sostenere la vergogna derivante dai ripetuti attacchi di cyberbullismo che subiva sui social network da parte di un gruppo di suoi coetanei che l'avevano presa di mira. Voglio quindi sottolineare come questo fenomeno del bullismo attraverso i mezzi informatici sia nato in questi ultimi anni e venga messo in atto tramite le nuove tecnologie oggi a disposizione - Internet, telefoni e computer - da parte di ragazzi verso altri coetanei. Tale comportamento mira a ferire e a mettere a disagio la vittima percepita come più debole; quindi, spesso la vittima è una ragazza. È evidente come la rivoluzione del sistema mediatico stia dunque incidendo profondamente nella formazione dei bambini e degli adolescenti, trovando impreparate le famiglie e le istituzioni scolastiche, che - anche a causa della scarsa dimestichezza con le nuove tecnologie - non riescono ad affrontare le questioni complesse ed articolate che tale fenomeno trascina nella vita dei più giovani, anzi giovanissimi (anche di nove o dieci anni). L'Europa si è occupata dell'azione di prevenzione del bullismo, considerando negli ultimi anni gli aspetti problematici legati allo sviluppo dei nuovi media : così, già nel 2006, la raccomandazione del Parlamento europeo sulla tutela dei minori e il rispetto della dignità umana nel settore della radiodiffusione e di Internet sollecitava gli Stati membri ad attivare campagne informative sui rischi della Rete. Inoltre, il programma dell'Unione europea per i diritti dei minori evidenzia in questo ambito la necessità di porre particolare attenzione all'uso della Rete da parte dei minori, considerando che, dai rapporti che abbiamo a disposizione, negli ultimi anni l'uso di Internet ha raggiunto l'85 per cento dei ragazzi compresi tra i 14 e i 19 anni. In questa nuova esperienza nell'uso della Rete, i ragazzi raramente sono seguiti da adulti in grado di guidarla ed orientarla in modo positivo: così, il gruppo dei pari, cioè dei coetanei, è l'unico elemento di confronto e di apprendimento, in assenza di una supervisione da parte degli adulti. Ritengo sia arrivato il momento di porre una forte attenzione su questa realtà, perché la prevaricazione sui più deboli attraverso la Rete richiede con urgenza la definizione di azioni educative ad ampio raggio, con il coinvolgimento di tutti i soggetti istituzionali e le forze della società civile.
2013-05-29	LN	CentinaioGianMarco	Signor Presidente, onorevoli colleghi, oggi ci troviamo ad affrontare un argomento considerato dai più come uno dei più importanti e caratterizzanti della XVII legislatura: le riforme costituzionali. Un tema atteso dai nostri concittadini (oltre al più importante, il rilancio dell'economia, per il quale ci stanno guardando non solamente i nostri concittadini, ma anche tutta l'Europa) ed un tema che la Lega Nord negli anni ha sempre considerato strategico per il rilancio dell'Italia e delle Regioni del Nord, che chiedono a gran voce le tanto promesse riforme. Oggi tutti le auspichiamo e le invochiamo, quasi come uno slogan, senza forse ricordarci quanto accaduto nella XIV legislatura: l'approvazione in seconda votazione a maggioranza assoluta della legge costituzionale «Modifiche alla Parte II della Costituzione», pubblicata sulla Gazzetta Ufficiale n. 269 del 18 novembre 2005. Espressioni come "riduzione del numero dei parlamentari", "Senato federale", "bicameralismo imperfetto", "autonomie" erano già presenti in uno degli atti di riforma costituzionale più importante degli ultimi vent'anni; ai tempi si parlò di un evento senza precedenti. Purtroppo sappiamo tutti come sono andate le cose e, grazie ad un referendum che ha bocciato il provvedimento, grazie anche a quelle forze politiche schierate colpevolmente contro l'approvazione della modifica costituzionale
2013-05-29	M5S	MussiniMaria	Signor Presidente, desidero richiamare l'attenzione delle senatrici e dei senatori che sono ancora rimasti (pochi) sugli ultimi avvenimenti e sulle decisioni che sono state prese (e che sono gravi) lunedì, in seguito alla riunione dei Ministri degli affari esteri dell'Unione europea, dove è stato prodotto un primo documento, un'articolata dichiarazione di principio in cui vengono messi in rilievo aspetti come - ne cito solo alcuni - la difesa dei diritti umani violati in Siria, ma anche la tutela delle minoranze religiose ed etniche contro ogni forma di integralismo, ed altri. Un secondo documento però, del tutto contrastante con queste dichiarazioni di principio, è quello che contiene il rinnovo delle misure restrittive, le quali paradossalmente restano tali solo nella misura della loro natura economica, mentre quelle relative alle forniture di armi sono state revocate di fatto, con un effetto in pectore immediato, e posticipato a decorrere dal 1º agosto, in subordine ad una serie di verifiche. In buona sostanza, questo embargo viene allentato con la formula peggiore che si potesse trovare. Infatti l'unanimità è stata trovata sulla formula che affida di fatto ad ogni Stato membro il diritto di decidere in autonomia sulla vendita delle armi e degli equipaggiamenti vari, indicando poche e generiche misure di controllo sulla legittimità dell'utilizzatore finale. La tempistica di questi eventi ci inquieta e il modo in cui si incastra lascia spazio ad una triste constatazione: il 31 maggio scade l'embargo dell'Unione europea alla Siria, mentre per la metà di giugno viene fissata la data per la Conferenza di pace a Ginevra. L'Unione europea intanto dichiara il via libera agli Stati membri, in ordine sparso a partire dal 1º agosto, per fornire armi alla coalizione. Ora, se l'embargo ha come primo scopo quello di esercitare una pressione, al fine di indurre chi è oggetto di questo embargo ad assumere dei comportamenti migliori, non si vede come questo ruolino di marcia potrebbe indurre alla riflessione anche una sola delle parti in causa. Così assistiamo al delinearsi di un ennesimo scacchiere in cui giocano obiettivi strategici, politici e militari dei soliti attori, che, riuniti negli ambienti diplomatici, sono ben lontani dalla carne viva che paga il prezzo di tutto ciò. Si indebolisce, quindi, una Conferenza di pace e addirittura le si mette una data di scadenza, laddove, come ha detto il ministro Bonino, è chiarissimo che il tempo per il negoziato è la sua garanzia di successo. Vogliamo esprimere la nostra desolazione nel vedere come ancora una volta le logiche della contrapposizione strategica di grandi e medie potenze in Medio Oriente prevalgano e come l'Europa perda un'importante occasione...
2013-05-29	M5S	NugnesPaola	...di PD-PdL-Lega, Scelta Civica, come Polverini, Bernini, Boccia, Carfagna, Dambruoso, l'europarlamentare ex ministro De Castro, Della Vedova, il leghista Giorgetti, Madia, Melandri, l'ex ministro Patroni Griffi, Ravetto, la presidente del Friuli Serracchiani; e ancora il sindaco di Firenze Matteo Renzi, quello di Verona Tosi, quello di Napoli De Magistris, quello di Bari Emiliano, con l'illustre partecipazione del figlio del presidente della Repubblica Giorgio Napolitano; tanti giornalisti illustri come Curzio Maltese, Filippo Facci, David Parenzo e Giuseppe Cruciani, tutti impegnati in un legittimo disegno politico comune che ci inquieta. La legittima ma per noi non condivisibile proposta di veDrò in merito all'energia privilegia indubbiamente gas e idrocarburi rispetto alle rinnovabili e al risparmio energetico, in piena sintonia con le passate politiche...
2013-05-29	PD	MartiniClaudio	È significativo aver confermato la via parlamentare, senza cercare scorciatoie che sarebbero state un vulnus all'articolo 138 della Costituzione; voler far lavorare insieme le Camere per avere risultati omogenei e coerenti; prevedere forme di partecipazione popolare, dalla fase iniziale fino al referendum confermativo. Tutto ciò aiuterà a fare un buon lavoro. Del merito parleremo al momento opportuno: non voglio in questa sede toccare nessuno dei tanti temi che ci appassioneranno nelle prossime settimane. Mi interessa invece sottolineare la grande importanza dell'occasione che abbiamo davanti a noi, e che non possiamo perdere. Sentiamo chiaramente - o in ogni caso dovremmo sentire - la responsabilità di farcela davvero, di compiere l'intero percorso senza farci ritardare o bloccare dagli ostacoli che incontreremo. Forse oggi la cosa più importante da dire e l'impegno più solenne da assumerci è proprio questo: non tanto la prefigurazione degli approdi cui giungerà questo lavoro - che per rispetto del dibattito da fare va protetto in ogni modo da improvvisazioni e strattoni - quanto l'assunzione della convinta e determinata responsabilità di riuscire a farcela davvero, a dispetto degli scetticismi e anche dell'interessata speranza - voglio definirla così - di chi vuol continuare a scagliarsi contro la politica incapace per interessi propri, spesso scambiati per esigenze generali del Paese. Desidero aggiungere che dobbiamo farcela nel nome del Paese tutto, non solo del riordino delle istituzioni. Certo, l'oggetto prioritario è il sistema istituzionale, che sta vivendo un momento di grande difficoltà e necessita di un aggiornamento profondo e decisivo. È nostro precipuo e imprescindibile dovere recuperare il fossato che si è creato tra cittadini ed istituzioni; la crisi civica e morale non è meno grave di quella economica e sociale, anzi contribuisce assai ad aggravarla. In nome del Paese tutto, dunque, queste riforme di cui ci occuperemo nei prossimi mesi servono anche alla convivenza sociale e civile dell'Italia, sono parte della promessa di solidarietà e inclusione che sta nel programma del Governo e che non si mantiene senza istituzioni forti e aperte al nuovo: servono alla ripresa culturale - e vorrei sottolineare l'aggettivo - della Nazione, per contrastare il degrado del confronto intellettuale e la deriva del politichese e dell'antipolitica; servono soprattutto all'economia nazionale e sono elemento costitutivo della competitività generale del Paese. Non vi è competitività economico-industriale senza modernità, efficacia e competitività delle istituzioni. La crisi apertasi nel 2008 ha fatto giustizia di tante semplificazioni iperliberiste: anche chi teorizza «meno Stato, più mercato» si è dovuto ricredere e si ricrederà. Forse la formula giusta potrebbe essere oggi «Stato efficiente e mercato intelligente», mettendo l'accento sulla qualità delle prestazioni di ciascuno e non su uno sterile conflitto - questo sì - ideologicamente obsoleto. Dobbiamo farcela, dunque, per tutte queste ragioni e per un motivo di carattere più generale, che so essere molto caro al presidente Letta: con queste riforme istituzionali saremo più forti e credibili sul piano europeo, accresceremo il prestigio internazionale del Paese e potremo meglio batterci per spostare l'asse della politica comunitaria, non certo da soli, ma assieme ad altri Paesi, che hanno bisogni simili ai nostri, che guardano ad un interesse generale dell'Europa. Colgo l'occasione per ribadire che l'austerità da sola non è sufficiente e che è giusta l'azione del Governo per riequilibrare su una nuova traiettoria di sviluppo qualitativo le misure prese per tenere sotto controllo i conti pubblici. Termino questo ragionamento sulla responsabilità che sta di fronte a noi, allargando un momento lo sguardo sulle conseguenze positive che questo lavoro potrà produrre nel profondo della nostra società, nei nostri territori. Queste riforme siano un segnale per tutti, per ogni settore e parte del Paese. Diciamo la verità: esigenze di ammodernamento, semplificazione ed efficienza non ci sono solo nel campo della politica e delle istituzioni, ma attraversano tutte le categorie, tutte le associazioni e tutte le professioni. Ci impegneremo a fare per intera la nostra parte, a partire da oggi, ma anche gli altri soggetti economici, culturali e sociali facciano la loro. C'è bisogno del contributo di tutti, davvero tutti. Certo, alla politica ed alle istituzioni spetta agire per prime, svolgere prima degli altri il compito e dare l'esempio, anche per togliere alibi talora molto comodi. Dietro le deficienze della politica si nascondono troppo spesso egoismi, inefficienze, furberie che erodono quel sentimento di coesione ed identità nazionali che è lo sfondo della nostra discussione di oggi. Riorganizzare le istituzioni è dunque il passo preliminare e necessario per riorganizzare tanti altri aspetti della vita nazionale. Intanto dovremo guardare con uno sguardo complessivo a tutte le istituzioni, come è già stato detto. Non dimentichiamo i nessi stretti che legano Governo e Parlamento alle autonomie regionali e locali. Ci sia una visione organica su tutta la materia, come purtroppo non c'è quasi mai stata finora, e lavoriamo a un nuovo modello di Stato che si armonizzi con i poteri regionali e locali. Essi non sono il problema, il peso della nostra Repubblica; al contrario, sono le basi diffuse della nostra democrazia, lo strumento di raccordo con i cittadini più ravvicinato e coinvolgente. Lo dico ai colleghi della Lega, anche l'istanza federalistica, che noi condividiamo se sana e solidale, ha bisogno di uno Stato e di una democrazia efficienti. Possiamo altresì fare tanti altri esempi delle riorganizzazioni utili e non rinviabili: penso al superamento delle camere di commercio, alle forme esasperate di decentramento universitario, alla dispersività dei mille uffici statali disseminati sul territorio. Vorrei fare un'ultima notazione sul metodo aperto di trasparenza e partecipazione che viene proposto: è una cosa positiva e un segnale giusto; ci impegneremo perché esso sia essenza del come ci muoveremo, ma anche parte costitutiva del contenuto, del cosa decideremo. Uno Stato più moderno si basa infatti sulla partecipazione attiva dei cittadini molto più di quanto sia stato finora. C'è da raccogliere e rappresentare nel profondo della nostra società sensibilità, domande, ma anche disponibilità nuove: sono contributi preziosi di civismo, convivenza, sostenibilità, anche quando si presentano in forma critica. Non tutto è antipolitica e anche ciò che lo è contiene al suo interno un germe propositivo, innovativo e costruttivo che va raccolto. Ho speso il mio intervento nel sottolineare l'assoluta necessità non solo di partire, ma anche di arrivare. Per i tanti di noi che siedono su questi banchi per la prima volta c'è la speranza di poter dire: noi ce l'abbiamo fatta alla prima. Questo sarebbe straordinario. Ci impegneremo dunque seriamente per non perdere l'occasione, per le istituzioni e per il Paese tutto.
2013-05-29	PD	MoscardelliClaudio	Signora Presidente, signor Ministro, onorevoli colleghi, la mozione n. 47, presentata dalla maggioranza che oggi esaminiamo va ad affrontare una tematica a mio avviso molto importante e che va sottolineata per alcuni aspetti: mi riferisco alla tematica della procedura. La presidente Finocchiaro ha ben illustrato tutti gli elementi positivi che ha riscontrato nella mozione presentata dalla maggioranza, che hanno fugato tutta una serie di gravissime preoccupazioni rispetto a ipotesi di deroghe, strappi o procedure anomale nei confronti di quanto previsto dalla nostra Costituzione, e io le assumo tutte. Mi pare che giustamente sia stato anche estrapolato (sebbene rimanga sullo sfondo in una condizione di coerenza, ma in una posizione distinta) il tema della legge elettorale. Vorrei ricordare anche, rispetto ai numerosi interventi su questo tema, che la legge elettorale può sicuramente avere una connessione, una sua di coerenza, con i cambiamenti costituzionali, ma legare in maniera automatica un sistema elettorale ad una forma di Governo è assolutamente sbagliato, non corrisponde alla realtà e non sta scritto da nessuna parte. Voglio ricordare che, a sistema di governo invariato, siamo passati da un sistema maggioritario con collegi uninominali a un turno a un sistema proporzionale con premio di maggioranza. In merito alla legge elettorale sono stati anche illustrati tutti i difetti dei vari sistemi; concordo sicuramente con tutta una serie di difetti del cosiddetto "Mattarellum", ma l'attuale legge elettorale li esaspera in maniera negativa in modo tale da rendere improcrastinabile un suo cambiamento. Tuttavia, poiché nella mozione si parla di un disegno costituzionale con alcuni indirizzi per affrontare cambiamenti della Parte II della Costituzione molto importanti (che vanno dalla forma di Stato e di Governo ad altre modifiche), è evidente che il tema della procedura rappresenta un punto essenziale che non può essere liquidato con insofferenza: le procedura, le regole, rappresentano quell'aspetto della democrazia che è la democrazia formale, che da sola sarebbe vuota, ma che è il fondamento della democrazia sostanziale. Con ciò voglio dire che, pur essendo la mozione di maggioranza molto attenta e aderente al dettato costituzionale, su alcuni elementi vorrei manifestare al Governo delle preoccupazioni. In particolare, dal momento che ci accingiamo - l'ambizione è quella - ad apportare modifiche profonde, è importante che non vi sia una compressione della procedura prevista dall'articolo 138 della Carta costituzionale. Va bene anche la previsione di ricorrere magari anche a referendum confermativo, a prescindere dalle maggioranze con cui si adottano le riforme o le modificazioni della Costituzione: tuttavia, ricordo che tale strumento è aggiuntivo in termini di garanzia e non supplisce all'elemento dell'approfondimento e del confronto nel merito in Parlamento sulle modifiche e sulle riforme che ci accingiamo a fare. Peraltro, non vorrei che scaricassimo e continuassimo a scaricare sulle istituzioni una debolezza della politica. È opinione diffusa fra molti parlamentari e nell'opinione pubblica che il sistema previsto dall'articolo 138 della Costituzione sia particolarmente gravoso, tale da blindare in maniera particolare la nostra Costituzione rispetto ad altri sistemi. Ma non è così: nei sistemi democratici occidentali le Costituzioni prevedono meccanismi di revisione, in molti casi, più aggravati rispetto a quelli previsti dall'articolo 138 della nostra Costituzione. Vorrei citare a tal proposito vari esempi: la Germania richiede sempre la maggioranza qualificata dei due terzi; il Belgio prevede che l'approvazione della modifica della Costituzione comporti nuove elezioni e dunque un nuovo Parlamento che approvi le modifiche costituzionali; le democrazie del Nord Europa, come Svezia, Danimarca e Norvegia, prevedono non solo lo scioglimento del Parlamento e l'adozione del testo da parte del nuovo Parlamento, ma in alcuni casi anche il referendum confermativo, cosa prevista anche in Spagna; negli Stati Uniti esiste una procedura complessa che coinvolge il Congresso e i Parlamenti degli Stati dell'Unione. Potrei continuare. La nostra, tra le Costituzioni rigide, si colloca ad una soglia minima, come, ad esempio, quella rilevabile in Francia. È necessario allora che nel disegno di legge costituzionale il ruolo del Parlamento, e dunque la possibilità di approfondire e discutere nel merito, venga scrupolosamente salvaguardato. Peraltro, il meccanismo previsto nell'articolo 138 funzionava molto bene con il sistema esistente fino al 1994. Con l'introduzione del sistema maggioritario e dei premi di maggioranza abbiamo verificato che apportare modifiche alla Costituzione è molto facile. Vi sono stati esempi al riguardo. Nel 2001, ad esempio, l'allora maggioranza ha modificato il Titolo V della Parte II della Costituzione, scelta confermata poi con referendum, mentre nel 2005 la maggioranza di segno opposto ha apportato una profonda modificazione, poi bocciata dal referendum. Ma questo perché? Perché la debolezza delle forze politiche non ha consentito di cogliere lo spirito della Costituzione, che cerca di favorire cambiamenti che abbiano una base larga con la maggioranza dei due terzi. Spero pertanto che non si pensi di mettere insieme un compromesso al ribasso perché ci piace un sistema elettorale e lo agganciamo al semipresidenzialismo. Personalmente, ad esempio, ritengo che il semipresidenzialismo abbia bisogno di numerosi contrappesi e di leggi che questo Parlamento non sarebbe in grado di approvare; spero che nel merito si svolga una discussione vera, dato che vi è una base comune che mira al superamento del bicameralismo e alla riduzione del numero dei parlamentari. Sulla forma di Governo, sul modello di Stato e la legge elettorale ritengo, infine, che il sistema tedesco funzioni molto meglio; spero quindi che al riguardo si svolga una discussione di merito senza pregiudizi ed accordi precostituiti.
2013-05-29	PD	ZandaLuigi	Signor Presidente, anch'io voglio ricordare, come ha fatto poco fa il presidente Schifani, che solo poche ore fa la Commissione europea ha proposto la chiusura della procedura di infrazione che dall'ottobre del 2009 grava sull'Italia per gli eccessivi deficit dei nostri conti pubblici. Il nostro debito è ancora elevatissimo, l'economia non cresce, ma la chiusura della procedura è la prima buona notizia dopo molti anni: merito degli italiani gravati dal fisco, dalla disoccupazione e dalle conseguenze di una crisi la cui durata sta provocando danni strutturali all'impianto complessivo della nostra società. Con la chiusura della procedura, l'Europa ci chiede di non interrompere il risanamento, ma di renderlo più strutturale, ponendo le premesse stabili perché il nostro Paese e l'Europa non debbano più vivere tempi così neri. Questo dibattito si chiuderà con un voto che ancora non entra nel merito delle riforme istituzionali. La mozione che i senatori del Partito Democratico voteranno e che è stata sottoscritta dai Gruppi che sostengono il Governo Letta indica la meta, la strada da percorrere, la procedura da seguire. Di riforme parleremo subito dopo e possiamo essere certi che sarà un dibattito molto vivo sul futuro delle nostre istituzioni. L'opera di risanamento che oggi serve all'Italia è stata paragonata alla ricostruzione nazionale dell'ultimo dopoguerra e, come tutti i paragoni storici, anche questo è molto azzardato, perché le differenze sono numerose. Ma tra fatti così diversi c'è un punto di relazione. Quando settant'anni fa, dopo il disastro della Seconda guerra mondiale, le forze politiche antifasciste si accinsero a rimettere in piedi l'Italia, compresero subito che il rilancio economico-sociale non avrebbe portato a nulla senza un assetto politico-istituzionale profondamente rinnovato. Capirono che l'opera di ricostruzione materiale e sociale non avrebbe dato buoni frutti se non fosse stata accompagnata da quel progetto politico che loro seppero inverare nel solido edificio della Costituzione, in una pubblica amministrazione rinnovata, in una classe dirigente all'altezza dei problemi. L'Italia aveva bisogno di dotarsi di un'architettura istituzionale e di un nuovo tessuto politico coerenti con la sfida della modernizzazione che andava faticosamente perseguendo. Questa simultaneità, questo intreccio tra la crisi economica e quella istituzionale, è il punto in comune tra ora ed allora, è il punto che oggi dobbiamo tenere bene a mente: la stretta relazione tra la riforma del sistema istituzionale e il rinnovamento del sistema economico. Oggi, con la mozione che tra poco approveremo, il Parlamento impegna il Governo e se stesso ad avviare a soluzione quella che Leopoldo Elia chiamava la «nostra infinita transizione costituzionale». Per certi versi, questa lunga transizione, che ha accompagnato vasta parte della nostra storia repubblicana, oggi può venire a maturazione proprio per la pressione della crisi. Quando si dice che dalle crisi può venire qualcosa di positivo, si allude a questa spinta, alla forza del riformismo e del cambiamento, senza la quale nessun grande ostacolo può essere superato. Basti pensare all'intuizione di Perassi che, con il suo ordine del giorno in Assemblea costituente, mirava a tutelare le esigenze di stabilità dell'azione di Governo e ad evitare le degenerazioni dal parlamentarismo. Da allora ad oggi la razionalizzazione del sistema parlamentare e del suo rapporto democratico con il Governo è rimasta nell'agenda delle riforme; ma, accanto ad essa, altre esigenze di manutenzione della Carta costituzionale si sono nel frattempo affacciate, collegandosi tra loro a vari livelli. Così, la necessità di riconoscere margini più ampi di autonomia agli enti territoriali, a fronte di una loro maggiore responsabilizzazione nella stabilizzazione dei conti pubblici: a ciò mirava il percorso avviato nel 2001 e rimasto incompiuto. A questo tema si collega la questione del superamento del bicameralismo paritario e la complessiva riduzione della rappresentanza parlamentare. Ed é da queste misure, oltre che dall'adeguamento della forma di Stato e di Governo e dei Regolamenti parlamentari, che passa la spinta volta a riavviare il percorso delle riforme. La crisi di legittimazione del sistema della rappresentanza politica, così visibile nel forte astensionismo registrato nelle elezioni amministrative di domenica scorsa, che il presidente Letta ha ricordato poco fa, non è soltanto l'ultimo, pesante prezzo pagato per le riforme mancate, ma è anche il frutto avvelenato delle numerose anomalie italiane e dei mutamenti più recenti subiti dalla Costituzione materiale e morale del Paese. Uno dei principali significati politici della eccezionale maggioranza che ha consentito la nascita del Governo del presidente Letta può essere proprio il superamento di alcune di queste anomalie. Oggi può aprirsi uno spazio politico del tutto nuovo per le riforme istituzionali e costituzionali; uno spazio che per il Partito Democratico deve ricomprendere, in primo luogo, la maggioranza di Governo, ma anche, a pari dignità, i Gruppi parlamentari di opposizione. A maggior ragione, è importante individuare con chiarezza gli obiettivi e riconoscere i livelli di connessione di ciascun tema, in modo da tenere assieme i fili di un percorso di riforma sensato e coerente. In questo quadro, la riforma della legge elettorale, a cui ancora poco fa anche il presidente Schifani ha fatto cenno, sarà un passaggio fondamentale, anche per la stessa tenuta dell'intero processo. È naturale - direi ovvio - sottolineare la stretta connessione tra la nuova legge elettorale e la forma che assumeranno Camera e Senato, ma è altrettanto necessario ricordare che per ogni intervento sull'attuale legge, che il Partito Democratico non ha mai voluto e della quale è persino dubbia la costituzionalità, le forze politiche non procederanno mai più con colpi di maggioranza. Ripetiamocelo sino alla noia: le regole del gioco si scrivono tutti insieme!
2013-05-30	LN	ConsiglioNunziante	Signor Presidente, signora Ministro, bisogna dedicare grande attenzione all'agricoltura anche perché l'agricoltura italiana contribuisce al mantenimento delle tradizioni, della cultura e del patrimonio naturale. La PAC costituisce una delle più importanti politiche dell'Unione europea. Sappiamo che le spese agricole rappresentano circa il 45 per cento del bilancio comunitario. Ho molto apprezzato il suo passaggio sull'agricoltura di montagna, dove è veramente difficile fare business e trovare produzioni di eccellenza che mettano le persone in condizione di lavorare. Sappiamo anche che l'Europa è a trazione franco-tedesca e lei, signora Ministro, stia sempre attenta a quest'asse, perché quei Paesi non si preoccupano molto delle nostre specificità, dei nostri prodotti particolari, ma giocano molto sulla quantità. Bisogna fare molta attenzione, perché non ci sarà alcuna possibilità di contrastarli se non saremo ben presenti in Europa.
2013-05-30	LN	ConsiglioNunziante	Signora Ministro, il forte legame dell'agricoltura del nostro Paese con il territorio non ha solo implicazioni ambientali, in quanto consideriamo che l'agricoltura è la componente centrale di un sistema socio-economico complesso, che include l'insieme delle attività economiche che vanno dalla fornitura dei fattori produttivi agricoli al consumo finale dei prodotti agroalimentari, e che vale circa 240 miliardi di euro, pari al 15 per cento del prodotto intorno lordo. Nell'ambito della riforma della Politica agricola comune per il periodo 2014-2020, che ha lo scopo di rafforzare la competitività, la sostenibilità e il consolidamento dell'agricoltura su tutto il territorio dell'Unione europea, particolare attenzione riveste la distribuzione delle risorse attraverso i pagamenti diretti che dovranno essere attenti a sostenere la diversità dell'agricoltura europea. Signora Ministro, ricordo, anzitutto a me stesso, che l'agricoltura italiana è la seconda in Europa per valore della produzione, ma la prima per prodotti di qualità e per produzioni biologiche, per le quali l'Italia è anche il quarto produttore a livello mondiale. Detto ciò, onorevole Ministro, vorrei sapere quali politiche intende adottare al fine di promuovere in tutte le sedi competenti una strategia chiara e delineata incentrata sul rilancio e sullo sviluppo futuro del sistema agroalimentare e sul sostegno dei prodotti italiani e dei diritti dei consumatori, direi non solo italiani, ma mondiali, che godono delle specificità e della qualità dei prodotti italiani.
2013-05-30	M5S	DePinPaola	Signor Presidente, signora Ministro, nella proposta di risoluzione al DEF presentata dal nostro Gruppo abbiamo parlato di palese inefficacia della Politica agricola comune. A leggere le notizie dell'andamento delle trattative per la nuova PAC si potrebbe dire che la nostra considerazione era addirittura ottimistica. Chi considerava l'accordo sulla riforma tra i Ministri cosa fatta, a seguito dell'orientamento generale raggiunto due mesi fa, credo abbia cambiato idea. Il commissario europeo Dacian Ciolos non perde occasione per manifestare la propria insoddisfazione per l'andamento del negoziato. Recentemente ha, addirittura, dichiarato di non essere convinto della reale volontà dei 27 Stati membri di mantenere una politica comune per l'agricoltura. A ciò si aggiungono i contrasti tra il Consiglio e l'Europarlamento in merito al quadro finanziario pluriennale 2014-2020, e sappiamo con certezza di dover escludere qualsiasi ipotesi di riapertura del budget per il periodo compreso fra il 2014 e il 2020 per l'agricoltura. I fondi resteranno bloccati a 278 miliardi di euro da destinare al pagamento degli aiuti diretti della PAC e a 85 miliardi di euro per i programmi di sviluppo rurale. Rispetto alle proposte avanzate dalla Commissione, gli stanziamenti per l'agricoltura hanno subito un taglio di 17 miliardi di euro. Il Gruppo del Movimento 5 Stelle vorrebbe sapere, per quanto riguarda i giovani agricoltori, le piccole imprese e l'agricoltura sostenibile (cioè le questioni che dovrebbero costituire il cuore della riforma della PAC), che cosa realmente e concretamente il Governo sta facendo e ha intenzione di fare.
2013-05-30	M5S	DePinPaola	Signora Ministro, anch'io penso che il comparto agricolo sia fondamentale per la nostra Nazione. Per questo ritengo abbia bisogno di una forte rappresentatività in Europa. In Commissione agricoltura abbiamo appena ascoltato le parti. Da quello che ci è stato detto e da ciò che ho potuto percepire, anche nei vari incontri che ho avuto personalmente, il nostro made in Italy - piccolo, ma di qualità - va preservato e rafforzato. Lo dico perché sappiamo che ci sono Paesi dell'Unione europea che hanno altri obiettivi rispetto ai nostri. Pregherei quindi di tenere in considerazione i rapporti di forza che, purtroppo, abbiamo proprio con gli altri Paesi europei.
2013-06-03	LN	CentinaioGianMarco	, che ha tentato inutilmente e con ogni forza di cancellare l'idea federalista in Italia, senza capire che è l'unica risposta vera a una finanza allo sbando. Amministrazioni responsabili, amministrazioni virtuose che vengono premiate e amministrazioni spendaccione che vengono sanzionate; costi standard su tutto il territorio nazionale e una pubblica amministrazione efficiente: questo è il futuro del nostro Paese, se vogliamo tenerlo in Europa.
2013-06-03	LN	CentinaioGianMarco	Avremmo potuto cercare ulteriori risorse. Sappiamo tutti benissimo, infatti, che questo decreto arriva tardissimo e copre meno della metà della cifra necessaria. Il ritardo nei pagamenti è tale e cosi ampio che la Banca d'Italia ha stimato una cifra intorno ai 90 miliardi di euro contro i 40 miliardi che andremo a pagare; questo ritardo ha dei nomi e cognomi e possiamo dire con certezza che la Lega da anni segnala questa anomalia tutta italiana. Sappiamo tutti benissimo che questo provvedimento possiamo attuarlo solo e soltanto perché l'Unione europea ci ha concesso di considerare questi 40 miliardi come un'operazione una tantum, un atto straordinario: per l'Europa si tratta di una scelta contabile, fatta più che altro per non vederci morire; per noi è una scelta vitale e sociale, visto quello che c'è fuori da questo Palazzo.
2013-06-04	PD	LaiBachisioSilvio	Al di là dei limiti di uno strumento che interviene una tantum - una sorta di sanatoria che lo Stato fa per se stesso - questo provvedimento può e deve generare cambiamenti strutturali, a partire dal superamento del grande disordine che è emerso nel governo diffuso, finanziario e contabile, delle pubbliche amministrazioni e dalla revisione dei rapporti tra queste e le imprese. Si tratta di un provvedimento che ha generato giustamente molte attese, tra le imprese e le organizzazioni di rappresentanza, così come tra gli enti locali e le Regioni, e a cui è stato dato all'inizio un credito certamente limitato: tuttavia, i dati forniti dal Governo dimostrano che la diffidenza iniziale è già largamente superata. A chi dice che si sarebbe potuto fare meglio, dico che per ora non si poteva fare di più: non poteva fare di più un Paese che in questi quattro anni si è trovato impigliato in una procedura di infrazione, di cui non intendo richiamare le responsabilità: se però siamo qui e stiamo forse per approvare un importante provvedimento, ciò è dovuto al lavoro svolto in questi ultimi mesi. Ora abbiamo un provvedimento concordato con la Commissione europea, praticabile e già operativo. Esso rappresenta una svolta, perché apre la stagione di quegli interventi necessari a far uscire il nostro Paese e l'Europa dalla cappa di una crisi insopportabile, che si avvia verso il sesto anno consecutivo, e che devono trovare pieno e compiuto sviluppo con l'uscita dalla procedura di infrazione, attraverso una nuova stagione di politiche europee per la crescita, che deve trovare pieno dispiegamento e a cui il nostro Governo e il nostro Paese possono dare ora un contributo determinante. C'è di più: questo provvedimento può generare una nuova stagione di comportamenti positivi, che vanno auspicati e rafforzati. In primo luogo perché il decreto ha consentito di avviare una vera ricognizione sulla situazione debitoria delle pubbliche amministrazioni verso le imprese, ma anche sui comportamenti e lo stato delle pubbliche amministrazioni, non solo di quelle locali. I dati consegnati dal Governo, oltre a mostrare con chiarezza quanto fosse necessario quantitativamente questo provvedimento, fanno emergere una serie di informazioni qualitative, che consentiranno di guidare i prossimi interventi. Sul piano quantitativo - come detto - questo intervento non giustifica nuova spesa, ma libera risorse vincolate, rese così disponibili per uno stimolo della domanda interna, con un effetto moltiplicatore voluto e ricercato: penso infatti sia utile richiamare che il pagamento delle imprese costituirà un volano economico, che inciderà sul PIL, tanto da generare le risorse necessarie a rinviare il provvedimento sull'aumento dell'IVA, già previsto per quest'anno. Si tratta di una valutazione certamente presente nel Governo: tuttavia occorre sottolineare che anche noi pensiamo che i pagamenti di questo intervento possano generare nuove entrate non preventivate, che vanno certamente indirizzate in una direzione prioritaria, ovvero quella necessaria e giusta, finalizzata ad evitare l'ulteriore indebolimento della domanda interna, che l'aumento dell'IVA non può che provocare con certezza. Sul piano qualitativo il decreto genera una mappatura importante, che potrà essere completata nei mesi che abbiamo davanti, sino alla seconda scadenza di agosto, in vista di un ulteriore intervento di completamento. La mappatura mostra una geografia chiara tra sistema statale, Regioni ed enti locali, ma soprattutto tra questi ultimi mostra una geografia dalla quale emerge lo stato degli enti locali nel Mezzogiorno, quelli più fragili e più esposti a una funzione sempre più debole e passiva, in un contesto economico e sociale che invece la richiederebbe più forte. Se la mappatura fosse fatta anche sui soggetti creditori, sulla loro struttura finanziaria ed economica, mostrerebbe anch'essa una geografia, tra piccole, medie e grandi imprese e la loro stessa localizzazione, che sarebbe molto chiara. Da questi elementi, che sono di grande importanza quasi quanto la stessa erogazione finanziaria, si deve partire per realizzare un ulteriore necessario intervento teso a prevenire un possibile collasso del tessuto d'impresa locale quanto delle amministrazioni locali più deboli che, a causa della estensione del Patto di stabilità alle realtà con meno di 5.000 abitanti, potrebbero essere ulteriormente paralizzate nelle loro funzioni. Grazie a questo decreto-legge abbiamo informazioni in più, un valore aggiuntivo che può aiutare il Governo e il Parlamento ad agire nei prossimi mesi prevenendo le situazioni strutturali di difficoltà degli enti locali, soprattutto di quelli più piccoli. Questo provvedimento infine mostra un ulteriore lato positivo. Esso serve non solo per far ripartire l'economia con un atteso sistema moltiplicatore, o per far ripartire con tanti piccoli cantieri la nostra economia locale. Esso diventa fondamentale per far resistere e salvare quel diffuso tessuto di piccole imprese rimasto impigliato in una tela pubblica, nella quale si è veloci e severi nel richiedere il pagamento dei debiti verso lo Stato e lentissimi o assenti nel pagare i crediti della pubblica amministrazione verso le imprese. Quanto sia sentito nel profondo di questo tessuto questo atteggiamento così differente e ingiusto lo si vede dalla quantità di movimenti locali nei quali alla giusta richiesta di non essere soffocati dallo Stato debitore, si aggiunge un crescente sentimento di distanza tra i cittadini e la pubblica amministrazione che fomenta e nutre il distacco tra cittadini e politica. In questi anni si è così "stramato" quel tessuto connettivo del sistema Paese formato dalle tante piccole e medie imprese, spesso artigianali, spesso individuali, che hanno reso l'Italia il Paese che abbiamo conosciuto nella nostra generazione: un Paese manifatturiero e di servizi di grande dinamismo, nel tempo sfiancato dalla rottura di un rapporto virtuoso, fiduciario tra privato e pubblico, che anche dal rapporto tra pubblica amministrazione (quella degli enti locali, in particolare) e piccola impresa era strutturato e rafforzato. Non è banale che lo Stato, la pubblica amministrazione torni ad essere un pagatore (se non un buon pagatore), un soggetto che rispetta gli impegni con i propri cittadini, con le imprese che dai cittadini sono costituite. Mi pare di poter osservare che anche su questo piano il decreto-legge in esame vada nella giusta direzione. Non è un aspetto meramente etico quello che richiamo, ma un valore non residuale negli scambi economici quanto, per un sistema istituzionale, nel rapporto con i cittadini. Anche sotto questo aspetto il provvedimento in esame, tanto importante, al di là del merito, può aiutare a ricostruire il rapporto di fiducia tra la politica e i cittadini, e per questo va approvato rapidamente.
2013-06-04	PD	SangalliGianCarlo	(ore 12,51) ( Segue SANGALLI). La Banca d'Italia nel 2012 lo ha stimato in 90 miliardi di euro, il 10 per cento dei quali era stato ceduto pro soluto ed era quindi stato spostato dalle imprese verso le banche. In sede di Commissione speciale i rappresentanti della Banca d'Italia ci hanno detto che una parte di tale ammontare va ritenuta debito funzionale: cioè, sostanzialmente, il movimento normale dell'andamento tra debiti e stock di crediti. Siamo di fronte a una situazione molto seria ed è anche serio che, per trovare i dati, ci sia bisogno di fare operazioni di emergenza come queste; siamo però pur sempre di fronte a una situazione che stiamo affrontando come mai era accaduto prima e che per molti anni non è stata affrontata affatto. Voglio aggiungere che il provvedimento in esame è reso possibile dal fatto che in precedenza abbiamo sistemato i nostri conti pubblici e che possiamo andare in Europa con una qualche dignità a discutere con gli altri Paesi europei. Prego dunque il Governo affinché consideri il fatto che, mentre facciamo emergere una quota di debito pubblico che in realtà i mercati conoscevano e che semplicemente non si contabilizzava, analoga cosa deve avvenire anche negli altri Paesi europei, nei quali deve uscire con eguale chiarezza lo stock di debito che hanno e che anche per loro va contabilizzato con analoga precisione.
2013-06-04	PD	SangalliGianCarlo	Altrimenti ci troveremo sempre a giocare un peso differente in Europa.
2013-06-05	M5S	NugnesPaola	Signora Presidente, il collega Arrigoni crede forse che i campani o i siciliani non concordino con lui sul fatto che le emergenze rifiuti siano state e siano un'enorme sciagura ventennale? Non credo, ma forse quel che gli sfugge è che le emergenze rifiuti altro non sono che parte di un accurato piano industriale di smaltimento illecito a basso costo dei rifiuti industriali pericolosi e tossici, a profitto soprattutto del Nord e di parte dell'Europa, che ha avuto inizio e che perdura almeno dal 1992, quando la morte di Ilaria Alpi fermò lo smaltimento in Nord-Africa.
2013-06-05	PD	RanucciRaffaele	Nel decreto in esame abbiamo parlato di deroga al Patto di stabilità per alcuni finanziamenti e alcune Regioni. È questo un invito al Governo. Lo abbiamo fatto tantissime volte. Ricordo che nella passata legislatura, qui in Senato, abbiamo votato una mozione all'unanimità affinché il Patto di stabilità potesse essere derogato per tutte le attività e gli investimenti degli enti locali, per tutti i progetti immediatamente cantierabili, per tutto ciò che riguarda la sicurezza del territorio. Qualche collega l'ha detto prima: la sicurezza del territorio non vuol dire soltanto investire, ma anche risparmiare, perché ogni volta che il territorio viene devastato vi è una emergenza e abbiamo immediatamente dei costi che si moltiplicano. Dobbiamo chiedere con forza all'Europa la deroga del Patto di stabilità per gli investimenti degli enti locali.
2013-06-06	M5S	FucksiaSerenella	Signor Presidente, colleghi senatori, prendo la parola per dare risonanza all' ennesimo «Tanti saluti e grazie». Mi riferisco al comunicato della nuova dirigenza Indesit Company di 1.425 esuberi: 25 dirigenti, 150 impiegati, 480 operai nella sede di Fabriano, 230 a Comunanza, 540 a Caserta. Ancora una volta assistiamo al triste epilogo di un'azienda che è divenuta grande grazie a illuminati imprenditori, al sostanziale contributo di lavoratori capaci, indefessi e fidelizzati all'azienda, dopo aver ricevuto ingenti e costanti finanziamenti da parte dello Stato Italiano, inizialmente per l'avvio e da ultimo per quel processo tanto in auge nella storia industriale contemporanea che porta l'altisonante nome di internazionalizzazione, ma che troppo spesso si traduce in quello che possiamo assai meno entusiasticamente vedere oggi senza i veli delle copertine patinate, ovvero una delocalizzazione all'estero con una forte depressione occupazionale e sociale in cui primo attore non protagonista diventa lo sconforto di migliaia di famiglie. Come ben sapete, sono tutte aree che stanno già pagando un prezzo molto alto in termini di occupazione, con migliaia di operai in cassa integrazione e mobilità. Questa ennesima notizia rischia di provocare un vero e proprio tracollo, con esiti imponderabili. Come Movimento 5 Stelle abbiamo più volte denunciato, anche a livello locale attraverso i nostri consiglieri comunali, la strada che si stava delineando, raccogliendo però indifferenza e scherno. Nel 1987 l'Indesit fu acquistata all'asta dalla Merloni Elettrodomestici, già conosciuta con il prestigioso marchio Ariston e fino ad allora principale concorrente nel mercato italiano della Indesit stessa. Nell'operazione di acquisto, ristrutturazione e risanamento il gruppo marchigiano investì ben 150 miliardi. Sotto la gestione Merloni, Indesit divenne il primo marchio dell'azienda ritornando così protagonista nel mercato degli elettrodomestici nonché il secondo in Europa. Nel 2005 la Merloni Elettrodomestici viene rinominata Indesit Company comprensiva dei marchi: Ariston, Hotpoint, Sholtès e Indesit. La nuova dirigenza ha deliberato che produrre in Italia non è più conveniente e quindi trasferisce la produzione in Polonia e in Turchia, dove da diversi anni, con una logica paradossale e autolesiva, maestranze altamente specializzate stanno trasmettendo le proprie conoscenze ai lavoratori del posto. Colpisce che il fatturato aziendale sia in attivo e che le penultime quotazioni dei titoli in Borsa abbiano visto un ulteriore rialzo, seguendo quel trend positivo che accompagna l'azienda dall'agosto 2012 ...
2013-06-06	PD	VerducciFrancesco	Signor Presidente, la ringrazio per il tempo che mi concede. Voglio esprimere qui enorme preoccupazione, come già detto, per l'annuncio che è stato fatto due giorni fa dal gruppo Indesit di un esubero di 1.425 persone negli stabilimenti italiani. Il gruppo Indesit ha stabilimenti a Comunanza e a Fabriano, nelle Marche, e poi a Caserta, in Campania. Se andasse avanti, questo intervento sarebbe gravissimo, sarebbe un colpo durissimo al nostro tessuto produttivo, già fiaccato da una crisi che si protrae da così tanto tempo al nostro manifatturiero di eccellenza e a fasce sociali che sono già marginalizzate. Peraltro, insieme ai colleghi del Partito Democratico abbiamo scritto al Ministro e abbiamo depositato un'interrogazione urgente perché ci risulta che il gruppo Indesit usufruisca di fondi pubblici della Regione Marche che sono invece preclusi per aziende che delocalizzano. Quindi, la nostra attenzione, la nostra iniziativa e il nostro intervento saranno massimi affinché lavoratori dalla grandissima professionalità possano continuare a produrre il nostro made in Italy, che è il vanto e la forza alla nostra Nazione in Europa e nel mondo.
2013-06-06	M5S	OrellanaLuisAlberto	Signora Presidente, ringrazio il vice ministro Bubbico, ma anticipo subito che sono insoddisfatto della risposta fornita, e spiego velocemente il motivo. In primo luogo, è una questione di metodo, perché la mia interrogazione è stata presentata il 6 maggio scorso (giusto un mese fa), ben prima delle elezioni, e la risposta è arrivata tardiva, ben oltre le elezioni del 26 e 27 maggio scorsi. Inoltre, ritengo irriguardoso nei confronti del Senato e di questa Assemblea che un'analoga interrogazione presentata in data 14 maggio alla Camera dei deputati dal deputato Migliore, e quindi successiva alla mia, abbia avuto invece immediata soddisfazione da parte del Governo in data 16 maggio. Il tenore della stessa è ripetuto. Mi permetto peraltro di segnalare che, seppure è vero che le cosiddette CEC, cioè le commissioni elettorali circondariali, sono di nomina della Corte d'appello, esse sono composte da quattro membri e presiedute dal prefetto, e dunque sono di diretta derivazione del Ministero oppure da un suo delegato, che interviene direttamente in queste vicende. Tra l'altro, ad Alagna Lomellina ciò ha provocato le dimissioni di uno dei membri di nomina della Provincia. Mi spiace dover segnalare innanzitutto questo. Per quanto riguarda poi il merito della questione, vi sono molte pronunce sia del Consiglio di Stato che dei tribunali amministrativi che impongono esplicitamente di non ammettere liste indicanti le parole «fascismo» o «fascio littorio». Come è stato già evidenziato anche dal Vice Ministro, la parola «fascismo» è indicata chiaramente nel nome MFL. Ho già citato nella mia interrogazione la sentenza del Consiglio di Stato del 6 marzo 2013, n. 1354, riferita al comune di Montelapiano. Si tratta di una vicenda abbastanza complessa, che però si è risolta nella completa ricusazione della lista MFL. Vi è poi una sentenza del TAR del 7 maggio 2013, e quindi immediatamente successiva alla presentazione della mia interrogazione, e vi è la sentenza del Consiglio di Stato dell'11 marzo 2013 di Bergamo. Tutto ciò esprime - a mio avviso - la chiara indicazione legislativa affinché tali liste non vengano ammesse alle competizioni elettorali. Mi permetto quindi di esprimere in questa sede la preoccupazione rispetto alla possibilità che si consenta in futuro la presentazione di liste dichiaratamente fasciste, alle prossime elezioni amministrative in particolare, come nel caso di Alagna Lomellina, nei comuni con meno di mille abitanti per i quali non è richiesta dalla normativa la raccolta di firme di sottoscrizione da parte dei cittadini. Infatti, questo è il cavallo di Troia che utilizzano tali gruppi per entrare nelle istituzioni, in quanto riescono a presentare la lista senza dover raccogliere le firme. Peraltro, nei piccoli comuni si presenta tipicamente una sola lista (in genere sono liste civiche) e quindi la lista di tali gruppi sarebbe la seconda; se sono solamente due, anche con un solo voto possono avere un consigliere o più di uno, il che dà loro un riconoscimento istituzionale che poi si possono spendere in competizioni più importanti, potendo autenticare firme (il consigliere comunale ha dei poteri) oltre a disturbare magari in particolare in quel Comune. Quindi, manterrei alta la vigilanza da parte del Governo su questa modalità, se necessario anche con interventi legislativi, ma credo che gli strumenti - come dicevo prima - ci siano tutti. Pertanto, sollecito il Ministero affinché informi e sensibilizzi tutte le prefetture su queste normative e su queste sentenze del Consiglio di Stato, in modo che sia ben chiaro come comportarsi e che non venga assolutamente sottovalutato il fenomeno. Questi rigurgiti fascisti, anche addirittura nazisti nel caso di Alagna Lomellina, possono infatti rappresentare un vero problema per l'Italia, come in altri Paesi d'Europa purtroppo sta succedendo.
2013-06-11	PD	BorioliDanieleGaetano	Signor Presidente, dichiaro il voto favorevole del Gruppo del Partito democratico su questo emendamento, intanto perché, con l'introduzione del comma 1‑ bis all'articolo 5 del decreto, prevede - cosa che riteniamo particolarmente importante - di liberare risorse per la manutenzione straordinaria della rete ferroviaria, essenzialmente per la finalità della sua messa in sicurezza, ma anche per garantirne un incremento di efficienza. Credo tutti sappiamo quanti e quali dei disagi che quotidianamente vivono i pendolari utenti della rete ferroviaria italiana derivino dalle inefficienze della rete e degli apparati tecnologici ad essa applicati. È quindi un intervento che va nel senso di migliorare la qualità della vita di milioni di persone. Per quanto riguarda invece il comma 1‑ ter che si propone di inserire all'articolo 5, vorrei sottolineare che la linea del Terzo valico, che è abbinata in questa proiezione e programmazione di finanziamenti per dieci anni dal 2015 al 2024, è esattamente inquadrata nello stesso titolo della direttrice del Brennero come uno dei grandi corridoi che fanno parte delle cosiddette reti Trans-European transport Network (TEN-T), che innervano in ben quattro occasioni il nostro Paese e costituiscono le linee di coesione territoriale intorno alle quali si sta costruendo l'Europa. L'Europa è anche questo e la linea del Terzo valico è altrettanto importante come la linea del Brennero. Credo che questo emendamento, oltretutto con la programmazione di risorse decennale, dà una parziale seppure ancora inadeguata risposta ad un tema che il Partito democratico ha sempre posto, mettendo in discussione la modalità di finanziamento per lotti costruttivi non funzionali, perché proietta una certezza di risorse che potrà essere utile a realizzare effettivamente la linea. Sottolineo che anche in questo caso, naturalmente, sarà importante giocare molto bene la partita del rapporto con le popolazioni locali e delle compensazioni territoriali per quei territori che dall'opera sono coinvolti. Ma il nostro voto, per le ragioni che ho detto, sarà favorevole.
2013-06-11	PD	PuppatoLaura	È un emendamento contrastato: si rifà ad una linea, la n. 5, che non è più tra quelle da considerarci prioritarie per l'Europa, sulle quali vi sono discussioni amplissime, a partire dall'Est, dall'Ungheria, alla tratta fino a Venezia, e quindi nella stessa Francia, dove vi sono espressioni piuttosto discutibili da parte di più soggetti politici che vanno dall'estrema destra fino all'estrema sinistra.
2013-06-12	PD	PuppatoLaura	Signora Presidente, continuo idealmente l'intervento del collega Cociancich, che ha appena parlato dei gravissimi fatti che si stanno verificando in Turchia. Sono iniziati con una fortissima repressione che ha visto un eccesso di violenza nei confronti dei giovani che intendevano manifestare liberamente le loro posizioni contrarie al presidente Erdogan. Stanno procedendo sempre di più con un meccanismo di censura che ha portato proprio in questi giorni, in queste ore, addirittura a vietare la trasmissione di quelle immagini violente che, per espressa dichiarazione del Consiglio supremo della radio e della TV turca, turbano le menti dei più giovani. Che la semplice evidenza di quanto accaduto possa mettere in difficoltà la popolazione della Turchia quando quella violenza è stata perpetrata su folle inermi di giovani che liberamente esprimono la loro posizione mi sembra un'evidente contraddizione di fronte alla quale l'Europa e l'Italia sicuramente non possono rimanere inerti. Quindi, questo Senato vuole da subito che il nostro Stato, tramite il ministro Bonino, eserciti nei confronti dell'Europa una forte pressione, da una parte, per assumere subito una iniziativa volta a ripristinare i diritti civili e umani in un Paese che sta scivolando verso il baratro dal punto di vista dell'antidemocrazia e, dall'altra, per mettere in atto minacce reali e concrete di sanzioni economiche nei confronti della Turchia. Presidente, mi lasci un ultimo minuto per mettere in evidenza che proprio con la Convenzione di Istanbul, che mi auguro tra oggi pomeriggio e domani ratificheremo, si dichiara che la violenza contro le donne non è più accettabile. Ebbene, proprio il Paese dove è stata sottoscritta tale Convenzione oggi si macchia dei peggiori peccati, denunciati da Amnesty International, contro giovani donne recluse nelle prigioni di Ankara e di Istanbul. È davvero grave quanto sta avvenendo. La denuncia di violenze sessuali nei loro confronti sembra purtroppo autentica, per cui è un fatto davvero grave. Non possiamo permettere che fatti del genere avvengano nel silenzio del Senato. È giusto che tutto il Parlamento italiano si rapporti con la comunità internazionale e vigili perché simili episodi non avvengano più. Le violenze si devono arrestare immediatamente. Occorre ripristinare le libertà individuali e collettive e liberare le persone indebitamente carcerate. Noi desideriamo accogliere quella Nazione che vuole entrare in Europa, ma non possiamo permettere di ridurre la democrazia a questi livelli. Diciamo quindi con forza che il Senato italiano si oppone a tutto questo e chiede l'intervento del Parlamento, del Governo e dell'Europa intera al riguardo.
2013-06-13	LN	CandianiStefano	Signor Ministro, non se ne abbia a male, ma potremo esprimere la vera soddisfazione quando dalle parole si passerà ai fatti. Questa è la vera soddisfazione che vorremmo esprimere a lei e a tutto il Governo. Bisogna essere consapevoli che, per recuperare il dato di occupazione precedente la crisi, solo oggi occorrerebbero quasi un milione e 700.000 posti di lavoro. Occorre una iniezione di denaro forte all'interno dell'economia. Dica al Governo, a tutta la compagine che bisogna essere più forti: occorre andare in Europa e ridiscutere il tutto, perché il Patto di stabilità europeo così com'è uccide certamente la nostra economia.
2013-06-13	LN	CandianiStefano	Signor Presidente, signor Ministro, nei giorni scorsi abbiamo tutti partecipato all'approvazione del cosiddetto decreto sblocca pagamenti, un provvedimento importante rispetto al quale, però, la Lega ha dichiarato la propria non totale soddisfazione proprio in quanto non consente di pagare totalmente lo stock del debito, di cui peraltro neppure c'è completa certezza. Da parte del Governo occorre pertanto una più efficace azione nel mettere a disposizione le necessarie risorse affinché, come è stato appena ricordato, quella prevista dal citato provvedimento possa essere una seria manovra in grado di riattivare l'economia. Sappiamo benissimo che la credibilità dell'amministrazione pubblica passa attraverso la regolazione dei debiti: non può essere un'amministrazione seria quella che contrae debiti e poi non paga i propri fornitori. Abbiamo messo a disposizione risorse per poter rimanere nel Patto di stabilità europeo, ma certamente anche per dare risorse ai Comuni per pagare i debiti contratti. Occorre in questo caso - e chiediamo che il Governo ce ne dia certezza - una rimodulazione del patto di stabilità europeo; bisogna essere consapevoli che di debiti le amministrazioni comunali ne hanno contratti, di soldi ne hanno accumulati, questi debiti devono essere pagati, ma certamente anche l'Italia deve essere messa in condizione di ridiscutere con l'Europa, tramite una forte azione di Governo, affinché quel rapporto 3 per cento tra deficit e PIL che è stato rispettato quest'anno non diventi un ulteriore cappio l'anno prossimo. Chiediamo quindi al Governo di conoscere quali risorse intende mettere a disposizione perché l'intero stock di debito delle pubbliche amministrazioni possa essere pagato e certamente quali azioni intende mettere in campo affinché l'Europa sia opportunamente sensibilizzata. Riteniamo che tali azioni debbano rientrare nell'ottica di un allentamento del Patto di stabilità che, così come è costruito, abbiamo visto non servire ad altro se non ad alimentare la finanza, ma certamente non l'economia.
2013-06-18	LN	ComaroliSilvanaAndreina	(ore 18,18) (Segue COMAROLI ). Non può diventare uno di quei fenomeni eccessivamente evocati e condannati, che rischiano paradossalmente di rendere assuefatti. Questo trattato ha un alto valore simbolico per il Parlamento e per il Paese: il Parlamento si è adoperato per recepire coralmente, unanimemente e con la massima tempestività questo documento del Consiglio d'Europa, che non stravolge l'architettura giuridica del nostro ordinamento, ma certamente vorrebbe avviare una rivoluzione culturale, perché pone il problema in primo piano tra le emergenze a cui rispondere. E questa Assemblea ha voluto affiancare anche altri impegni: quelli previsti dalle mozioni oggi in esame. Si vuole quindi affermare chiaramente che questa odiosa forma di violenza intendiamo riconoscerla e non fare finta di niente; vogliamo condannarla, senza eccezioni, così come vuole la stragrande maggioranza dei nostri concittadini. Mi permetto di aggiungere anche che la nostra mozione cerca di perseguire il programma diretto a contrastare il fenomeno della violenza sulle donne, promuovendo il sostegno, anche attraverso appositi finanziamenti, della rete dei centri antiviolenza presenti sul nostro territorio nazionale. Oggi discutiamo di queste mozioni e di questa Convenzione perché vogliamo trovare degli strumenti che affrontino il contrasto alla violenza sulle donne e alla violenza domestica in modo completo, riservando il giusto spazio sia a strumenti legislativi che processuali, compresa l'assistenza processuale e i servizi di supporto specializzati, nonché alla prevenzione, alla sensibilizzazione, all'educazione e all'informazione. L'impegno è che le disposizioni di tutela dalla violenza contro le donne vengano applicate sia in tempo di pace che in tempo di guerra, ben sapendo tutti che durante i conflitti le regole saltano e i comportamenti più aberranti dilagano. La Lega Nord voterà convintamente a favore della ratifica della Convenzione e degli impegni chiesti nelle mozioni per contrastare la violenza sulle donne. Ma, onorevoli senatori, c'è ancora tanto da fare perché la parità di genere, riconosciuta dalla Costituzione, venga vissuta veramente anche nel quotidiano di tutti noi.
2013-06-18	M5S	OrellanaLuisAlberto	Signora Presidente, la ratifica della Convenzione di Istanbul rappresenta un deciso passo in avanti che il nostro Paese compie nella lotta alla violenza di genere e nel rafforzamento della tutela dei più deboli, in particolare delle donne, e che va ad affiancare la Convenzione del Consiglio d'Europa sulla protezione dei bambini contro l'abuso e lo sfruttamento sessuale, anche conosciuta come Convenzione di Lanzarote, adottata dal Comitato dei Ministri del Consiglio d'Europa il 12 luglio 2007. Tuttavia mi preme qui ricordare che a questo passo in avanti dovranno seguirne necessariamente altri, forse i più ardui, affinché quanto stabilito ad Istanbul non rimanga lettera morta.
2013-06-18	M5S	SimeoniIvana	Chi si è prestato a questo sistema per anni senza proferire verbo, utilizzando quest'Aula solo per fare gossip, invece che per battersi per il diritto delle donne, è considerabile in maniera ancora peggiore. È del tutto evidente che sottoscrivere una Convenzione che promuove la lotta contro la violenza nei confronti delle donne non basta a risolvere i problemi di mentalità del Paese, ma fondamentale deve essere l'esempio che proviene dalle istituzioni. Il pericolo che la Convenzione di Istanbul diventi un guscio vuoto, se non accompagnata da un radicale cambiamento culturale, non è remoto: basti pensare che tra i primi Paesi che l'hanno ratificata vi è anche la Turchia che, come abbiamo avuto modo di osservare negli ultimi tempi, sta praticando politiche retrograde che tendono a riportare la condizione della donna indietro nel tempo, con la minaccia di introdurre leggi per vietare l'aborto e i metodi contraccettivi. Si ha la sensazione che in quel Paese la ratifica della Convenzione sia stata usata in modo del tutto ipocrita per mettere a tacere i rimproveri dell'Europa, ma senza la vera volontà di attuarla in maniera concreta. Tale pericolo deve essere scongiurato nel nostro Paese ed alla ratifica della Convenzione di Istanbul deve seguire un percorso normativo di attuazione e di educazione alla cultura del rispetto della donna. Il mio è un grido di dolore per tutte quelle giovani, e non più giovani, donne a cui è stata negata la possibilità di vivere la loro vita. E la cosa che più mi indigna è che, per molti di questi assassini e aguzzini, il sistema giudiziario infligge condanne lievi, lasciando così che molti si ritengano autorizzati a perpetrare ulteriori efferatezze.
2013-06-18	PD	CantiniLaura	Queste norme di prevenzione, di protezione e di punizione (tre "p") sono importanti, e io sollecito qui il Parlamento, noi tutti perché, anche nelle more dell'entrata in vigore della Convenzione, si attuino queste misure. Sollecito anche il Governo perché si impegni a raggiungere in Europa il numero di ratifiche necessarie per l'entrata in vigore della Convenzione.
2013-06-18	PD	FattoriniEmma	Capisco, il tema è stato affrontato tanto. Adesso vengo, infatti, al punto dei limiti di questo eccesso di interesse. Da mesi se ne occupano i giornali, però dobbiamo stare attenti a questa sovraesposizione del tema, perché quando diventa coscienza comune non dobbiamo illuderci che il problema, non dico non esista più, ma neanche che non sia importante, come mi sembra di registrare dal brusìo. Personalmente, diffido sempre della facile indignazione e dell'unanimismo, perché il clamore dei media, il fatto di averne sentito parlare tante volte e l'unanime sdegno (chi è infatti che non è in disaccordo e non inorridisce di fronte a quello che sentiamo e vediamo?), questa sovraesposizione, questo parlarne eccessivamente rischiano paradossalmente di renderci assuefatti, ottenendo l'effetto opposto fino ad arrivare addirittura a forme di negazionismo, come abbiamo visto anche recentemente, proprio come reazione ad un eccesso di esposizione mediatica. Dobbiamo quindi essere molto convinti sull'esigenza di mantenere un giudizio sobrio e lucido, di non farci trascinare, di non farne un oggetto di moda quanto poco veramente sentito, di non avere un atteggiamento vittimistico o vendicativo, perché se rimaniamo fermi e lucidi possiamo individuare le misure legislative adeguate, come sta già avvenendo con i nuovi decreti. Questa lucidità nel non esagerare nell'aspetto propagandistico deve essere proprio ciò che ci consente di avere sempre chiaro che con il femminicidio e, in generale, con la violenza sulle donne, siamo di fronte ad una realtà persistente e pervasiva e che i dati quantitativi e qualitativi dei crimini confermano che si tratta di una vera e propria piaga sociale che riguarda donne di tutti i ceti sociali, di tutte le età ed è presente nelle società avanzate come in quelle arretrate. Si tratta quindi di un fenomeno che ormai da tempo non riguarda casi estremi o platealmente efferati, ma che purtroppo nasce nel cuore stesso della relazione tra i sessi e nella stessa vita familiare. La Convenzione coglie molto bene questo aspetto di domesticità e di orrore domestico perché lo riconduce alla violenza in ambito domestico, che non colpisce per questa natura solo le donne, ma anche i bambini e gli anziani, ai quali si applicano infatti le medesime misure di tutela. A conferma di ciò, nel preambolo si sottolinea che il raggiungimento dell'uguaglianza tra i sessi de jure e de facto è un elemento chiave per prevenire la violenza contro le donne. Vorrei qui sottolineare i due punti qualificanti che sono la vera novità della Convenzione, che introducono davvero aspetti inediti e che sono presenti nel preambolo e nell'articolo 3, che è quello più ricco e che più entra nella qualità e nella ratio della Convenzione. Il primo punto riguarda il nesso tra diritti umani e violenza contro le donne e il fatto che essa sia causa e conseguenza di rapporti di forza storicamente diseguali tra i sessi. Lo spirito, la filosofia della Convenzione è allora quello di combattere la violenza contro le donne secondo il principio per il quale i diritti umani sono ormai il vero banco di prova del livello di civiltà dei nostri Paesi, non meno che le questioni economiche o angustamente nazionali. Questo ci riporta alla natura e alla nuova qualità dei diritti umani oggi. Il secondo punto riguarda il tema della parità tra i sessi. Come ho già detto, gli sconfortanti dati della condizione sociale, culturale e lavorativa delle donne del nostro Paese dimostrano che molta strada abbiamo da fare su questo terreno. Tanti, e forse troppi, dicono ormai che sulla violenza alle donne le leggi non sono sufficienti e che il problema è culturale. Molti parlano di stereotipi e di pregiudizi, ma la questione è più profonda e sottile insieme. Non riguarda solo qualche comportamento arretrato, possessivo e violento, con cui prende forma la tradizionale gelosia maschile, almeno non nei nostri Paesi, non in Italia e non in Europa. L'efferatezza, ma anche l'ordinaria banalità di crimini mostruosi, come quelli perpetrati dagli adolescenti sulle loro coetanee o i normali compagni nella vita domestica sulle madri dei loro figli, rimandano alla natura della crisi culturale e morale che stiamo vivendo, nella quale prosperano rapporti di forza così diseguali. Nella fattispecie, in questo quadro la violenza sulle donne (vorrei sottolineare e farvi riflettere su questo ragionamento, forse un po' complicato) ha una radice ambigua, una sorta di vendetta dell'uomo su una donna divenuta troppo forte, che vuole scegliere autonomamente. Ed è su questo che vorrei richiamare la vostra attenzione, cioè sul complicato nesso tra uguaglianza con l'uomo e differenza femminile, perché è in esso che si annidano le vere sfide, le vere insidie culturali e psicologiche, quelle più difficili da decifrare e quindi da sconfiggere, da debellare. Quando si dice, e giustamente, che non bastano le leggi per arginare il fenomeno della violenza contro le donne, perché occorrerebbe andare anche alle sue radici culturali, non si deve intendere secondo me allora solo e tanto i cosiddetti pregiudizi o stereotipi. Questa è una lettura di superficie. L'esplosione di queste variegate forme di violenza rimanda a una natura profonda della crisi di identità della soggettività maschile, ad una sorta di destabilizzazione dell'uomo verso quella strana e inedita identità femminile che lo spaventa, perché insieme alle richieste di uguaglianza la donna rivendica anche, sempre e ancora di più una sua specificità tutta femminile. Le donne vogliono la parità, certo, e quindi la libertà di decidere e di scegliere, senza rinunciare però alle loro prerogative specificatamente femminili. Una creatura strana, dunque, la donna di oggi: forte, molto forte eppure molto femminile. Tutto ciò disorienta e spaventa l'uomo, provocando una vera e propria crisi di relazione tra i sessi. Scusate questa parentesi, ma spesso non si colgono le radici profonde del fenomeno. Comunque - concludo questa parte più culturale - è di tutta evidenza che proprio nel raggiungimento della piena parità tra uomini e donne sta la precondizione essenziale e necessaria per prevenire la violenza di genere. Ora mi sembra doveroso fare alcuni approfondimenti, anche se per una disamina approfondita del testo degli articoli della Convenzione rimando al testo scritto. La Convenzione - vi accenno solo rapidamente - si compone di un preambolo che raccoglie il senso di cui dicevo prima, il nesso con i diritti umani, e 81 articoli divisi in 12 capitoli. L'obiettivo della Convenzione, contenuto nell'articolo 1, che segue al preambolo, è quello di creare un quadro globale e integrato che consenta la protezione delle donne, nonché la cooperazione internazionale (che è il quadro fondamentale in cui tutto ciò si coglie, per questo è importante che venga ratificato da almeno dieci Paesi) e il sostegno alle autorità e alle organizzazioni a questo scopo deputate. Di rilievo è anche la previsione che stabilisce l'applicabilità della Convenzione sia in tempo di pace sia nelle situazioni di conflitto armato (articolo 2), che come sappiamo è la circostanza in cui c'è una recrudescenza feroce della violenza. Lo sappiamo dalla storia recente e quella passata: il corpo femminile durante la guerra, con gli stupri, è metonimico, metaforico della violenza e del possesso dell'uomo sulla Patria che deve difendere e sulla Patria che deve conquistare. Questo è stato vero nelle guerre mondiali, ma lo abbiamo visto anche nella guerra del Kosovo e nel post conflitto dopo l'eccidio in Ruanda. Dunque, è molto importante questo quadro, che infatti si riferisce a tutti i Paesi del mondo e a tutte le condizioni di pace e di guerra. L'articolo 3 contiene una serie di definizioni e di termini, che verranno usati ripetutamente nel testo, come la definizione di «genere», che supera il puro dato biologico per fare riferimento - cito - a «ruoli, comportamenti, attività e attributi socialmente costruiti che una determinata società considera appropriati per donne e uomini ». Ho riportato la citazione per intero perché questa definizione, come sapete, ha suscitato parecchie polemiche, che si sono poi unanimemente concluse con l'affermazione che «l'Italia applicherà la Convenzione in conformità con i principi della Costituzione italiana». Sorvolo su tanti capitoli e mi soffermo solo sul capitolo, che si dilunga abbondantemente su una serie di impegni che riguardano il metodo con cui gli Stati si impegnano ad affrontare il fenomeno. In questo caso, tra l'altro, si fa riferimento ‑ ed è molto importante per noi ‑ all'esigenza di coordinamento delle diverse politiche e al coinvolgimento delle organizzazioni non governative e della società civile, alla raccolta dei dati, alla prevenzione, e tutto quello che costituisce la ricchezza e il contenuto migliore della Convenzione. Tra questi temi, ampio spazio è dato alla prevenzione, cui è dedicato il terzo capitolo, anch'esso molto importante in quanto racchiude il senso stesso della Convenzione. La prevenzione richiederebbe una discussione a sé, che non faccio e che spero e penso sicuramente sarà ripresa nel corso del dibattito. Il cuore della prevenzione, infatti, com'è chiaro, non può essere propriamente giuridico. La prevenzione è un fatto - come ho già detto prima - culturale, morale, psicologico, politico, e insomma allude a tutti quelli che troppo superficialmente il dibattito chiama stereotipi e pregiudizi e a tutto ciò che porta a questo tipo di reazioni incontrollate e inconsulte. Se quindi - come dicevamo - siamo di fronte a realtà complesse e profonde, ciò non toglie, ovviamente, che ci si debba impegnare - e la Convenzione lo fa molto bene - per adottare misure in senso preventivo, che siano legate alla campagna di sensibilizzazione (ne parla diffusamente l'articolo 13), a programmi educativi, al controllo sull'uso dell'immagine femminile del corpo, e via dicendo. Si tratta di temi che richiedono anche figure professionali preparate e formate ad hoc. Un altro punto fondamentale della Convenzione è la protezione, che dovrebbe essere perseguita, anche in questo caso, con meccanismi di collaborazione coordinata tra organismi diversi, statali e non. Questo ragionamento è importante ed è già stato esposto in più occasioni. Dovrebbero essere potenziate le istanze del volontariato: penso ai servizi sociali, alle case rifugio, ai centri antiviolenza, alle linee telefoniche, tutto un apparato di protezione che ha nel volontariato le larghe basi, ma che non può essere abbandonato a sé stesso, e non solo sul piano dei finanziamenti (capitolo molto doloroso, di cui parlerò tra poco): esso non deve rappresentare un'occasione di deresponsabilizzazione dello Stato, che deve invece farsi carico in prima battuta di questo aspetto preventivo. Un altro elemento interessante, che non era presente in alcuna Convenzione internazionale, è la specificazione della sede dei reati, tra cui rientra la violenza psicologica, l'aborto forzato, le molestie e il matrimonio forzato, che, come sapete, ha grandissima importanza in tantissimi Paesi sottosviluppati. La Convenzione chiede che gli Stati si impegnino a introdurre nei propri ordinamenti, qualora non ci fossero, questi reati, per i quali devono essere predisposte sanzioni definite «efficaci, proporzionate e dissuasive», quindi non vendicative, ma molto più stringenti. Mi avvio a concludere ricordando solo un capitolo molto importante, che ha già avuto in parte una risposta nel recente decreto del nostro Governo. Si tratta del capitolo VII dedicato alle donne migranti e alle donne richiedenti asilo: due categorie che, come potete ben capire, sono particolarmente soggette a violenze di genere. La Convenzione parla specificamente della natura di genere delle violenze sulle migranti e accorda, in questo senso, la possibilità di ottenere uno status di residente indipendente da quello del coniuge e del partner : questo è molto importante e - ripeto - è un passaggio che ha già trovato buon riscontro nei decreti emanati due giorni fa dal nostro Governo. Inoltre, viene stabilito l'obbligo di riconoscere la violenza di genere come una forma di persecuzione - ai sensi della Convenzione del 1951 sullo status dei rifugiati - e viene ribadito l'obbligo di rispettare il diritto al non respingimento per le vittime di violenza contro le donne. Ripeto: gli articoli sono tanti e molto interessanti, e non mi posso soffermare su ciascuno, per cui chiedo di poter allegare il testo integrale del mio intervento al Resoconto della seduta odierna. Lo sappiamo, è stato detto in molte occasioni, ma voglio ricordare che per entrare in vigore la Convenzione dovrà essere ratificata da almeno dieci Stati, di cui otto membri del Consiglio d'Europa. Ad oggi 29 Paesi hanno firmato la Convenzione, ma di questi soltanto 17 sono dell'Unione europea. Questo è già un dato che ci deve far riflettere. Soltanto 4 Paesi l'hanno ratificata (Turchia, Albania, Portogallo e Montenegro). Noi siamo il quinto Paese e il secondo dell'Unione europeo, dopo il Portogallo. Prima di concludere, mi preme chiarire fin da subito due punti. Ciò che stiamo per ratificare con un atto finale, che segue un processo di discussione non solo legislativa, è un tipo di strumento che ci richiede una ratifica «secca», cioè senza norme di adeguamento dell'ordinamento interno. La scelta di questo - il fatto che sia «secca» - strumento si giustifica con la volontà di pervenire nei tempi più rapidi possibili alla ratifica da parte del nostro Paese, ma questo non deve essere scambiato per una scelta rinunciataria. Questo non significa accontentarsi della ratifica - che è importante e la rapidità con cui la facciamo è strumentale ed è «secca» perché la vogliamo avere subito, velocemente - o che non dobbiamo occuparci degli impegni che la Convenzione richiede. Questa è la prima cosa di cui dobbiamo essere responsabili in questa scelta. Il secondo punto, che è la conseguenza di questo, riguarda le risorse finanziarie. Non voglio riaprire la questione della copertura finanziaria, che è stata già affrontata dalla Commissione bilancio e discussa ampiamente alla Camera. La Commissione ha subordinato il proprio parere favorevole all'inserimento della clausola di neutralità finanziaria, ora contenuta nell'articolo 3 del disegno di legge. Per realizzare almeno in parte però gli obiettivi così ambiziosi che la Convenzione ci chiede i soldi ci vogliono e del reperimento di queste risorse dovremo occuparci quando, spero molto presto, tratteremo delle norme di adeguamento del nostro ordinamento. In questo senso, penso, potrebbe essere molto utile la proposta della ministra Idem di una task force che potrebbe drenare nei vari Ministeri delle risorse. Voglio concludere dicendo che dobbiamo esprimere un pronunciamento unitario e convinto e non semplicemente un assenso, come si usa dire banalmente, bipartisan o di larghe intese. La nostra legislazione ha una tradizione prestigiosissima in tema di diritto di famiglia, di tutela delle donne e dei minori. Penso al diritto di famiglia, alla legge contro la violenza sulle donne e a quella anti stalking. Queste sono state il frutto delle migliori culture politiche del nostro Paese e non solo giuridiche. Di queste culture, oggi esaurite in parte o, comunque, esauste, dobbiamo recuperare il lascito migliore, senza nostalgie, ma neppure rimozioni demolitorie che ci consegnano il nulla. Seppur apprezziamo il testo della Convenzione, proprio per questa ricchezza ne vediamo anche gli aspetti forse troppo formali e in parte algidi che andrebbero innervati con lo spessore delle nostre convinzioni e della nostra tradizione italiana dove grande peso hanno e possono avere le relazioni buone tra i sessi, le generazioni e le famiglie. Qual è la lezione migliore che possiamo trarre da questo innervamento tra la nostra tradizione e lo spirito europeo? Lo dico in tre punti. La nostra lezione è fare sì che la sensibilità legislativa, nostra, italiana su questi temi, come sui diritti umani in generale, sia inversamente proporzionale alla scarsa o nulla applicazione pratica, concreta e reale di questi dettami nella vita concreta delle nostre donne. In secondo luogo, bisogna fare sì che essere il secondo Paese dell'Unione europea che ratifica la Convenzione ci impegni a debellare la nostra casistica che è tra le più allarmanti d'Europa sulla violenza di genere per numero di vittime ed efferatezza dei crimini. In ultimo, è necessario fare sì che la parità tra uomini e donne diventi reale e non solo enunciata e che questo non rappresenti un ennesimo piano di scontro, questa volta tra i sessi, ma una comune consapevolezza che veda gli uomini per primi impegnati contro questa odiosa violenza. Insomma, colleghe, colleghi, Presidente, ratifichiamo questa Convenzione non come uno stanco e rituale gesto politicamente corretto, ma con la convinzione, di cuore e di testa, che queste sono battaglie vere volte ad animare una civiltà esausta non solo a causa della crisi economica ma, anche, dal venir meno dei principi basilari di un comune umanesimo che non potrà mai più prescindere dal riconoscimento dei diritti di un pieno e libero umanesimo femminile.
2013-06-18	PD	FattoriniEmma	Signor Presidente, onorevoli colleghe e colleghi, siamo qui oggi per compiere l'ultimo atto parlamentare, il passaggio definitivo, per l'approvazione del disegno di legge recante «Ratifica ed esecuzione della Convenzione del Consiglio d'Europa sulla prevenzione e la lotta contro la violenza nei confronti delle donne e la violenza domestica, fatta a Istanbul l'11 maggio 2011» (sottoscritta dall'Italia il 27 settembre 2012), già approvato dalla Camera dei deputati il 28 maggio scorso. (Brusìo). PRESIDENTE. Colleghi, per favore, un po' di silenzio. FATTORINI, relatrice. In primo luogo, voglio ringraziare il Presidente e i colleghi della Commissione affari esteri del Senato per la convinzione con la quale hanno voluto esprimere un voto unanime, così come i colleghi di tutte le altre Commissioni, che hanno espresso un parere favorevole. La ratifica di questa Convenzione rappresenta un atto veramente di grande importanza. È il risultato dell'intenso lavoro delle parlamentari italiane, quelle che hanno operato all'interno del Consiglio d'Europa perché si arrivasse alla Convenzione e quelle che, con il loro lavoro, quasi a conclusione della scorsa legislatura, sono riuscite ad avviare un dibattito qui in Senato e a conquistare la firma del Governo italiano, nonché delle colleghe e dei colleghi di questa nuova legislatura che hanno mantenuto, insieme a lei, signor Presidente, la priorità. Lo dico perché spesso queste Convenzioni così importanti non hanno il giusto riconoscimento, anche nella nostra sede nazionale, del lavoro collettivo che sta alle loro spalle. Per non parlare, in tema di riconoscimento di ciò che sta dietro questo atto finale, della richiesta sociale e della nuova sensibilità che vengono dalle donne e dagli uomini di fronte alla recrudescenza delle violenze. Questo per dirvi che davvero si tratta, al di fuori di ogni retorica, di una cosa importante. Con la Convenzione siamo allora di fronte a uno strumento nuovo, più vicino ai fatti che alle parole, ai tanti appelli e alle tante risoluzioni di condanna; uno strumento che, una volta operativo, sarà per la prima volta giuridicamente vincolante per un'efficace lotta alla violenza contro le donne in termini di prevenzione, protezione, repressione, monitoraggio e integrazione delle politiche; il primo e più avanzato strumento internazionale giuridicamente vincolante volto a creare un quadro normativo completo a tutela delle donne contro qualsiasi forma di violenza. Vorrei anche far notare come la ratifica di questa Convenzione da parte dell'Italia rappresenti una conclusione virtuosa per proseguire in quella legislazione sulla tutela delle donne e dei minori che nel nostro Paese ha visto leggi importanti, ottenute con il concorso, come dirò più avanti, di tutte le culture politiche, che sono una grande ricchezza e un valore molto importante della nostra tradizione giuridica. La Convenzione è il primo trattato che riconosce la violenza sulle donne come violazione dei diritti umani e come forma di discriminazione, configurandola dunque come violazione del principio di uguaglianza. Questo è il nocciolo della Convenzione, su cui tornerò. È il riconoscimento implicito della necessità di mettere in campo qualsiasi strumento che incida profondamente sulla cultura, l'educazione, l'istruzione e la comunicazione e che intervenga, contestualmente, in tutti gli aspetti della vita che davvero possono determinare parità ed uguaglianza.
2013-06-18	PD	MattesiniDonella	Signor Presidente, non riesco (e non voglio) dimenticare che, mentre ci accingiamo a votare un atto così importante come questa Convenzione, che ha visto la sua nascita ufficiale a Istanbul, oggi in quella stessa città e in gran parte di quel Paese si vive un clima di repressione e di violenza e, come ci raccontano i media, in presenza di molte violenze sessuali nei confronti di giovani donne turche. La Convenzione si applica sia in tempi di pace sia in tempi di conflitto ed è una Convenzione che aspira a creare un'Europa libera... D'ANNA (PdL). Non si fa così, signor Presidente. Questa non è democrazia! MATTESINI (PD). Signor Presidente, cosa devo fare? Posso continuare? PRESIDENTE. Sì, senatrice Mattesini, continui pure il suo intervento. MATTESINI (PD). Ed è una Convenzione che aspira a creare un'Europa libera da questa violenza, e la Turchia sicuramente non è un Paese estraneo all'Europa. Allora le chiedo, signor Presidente, che anche in questa occasione da quest'Aula si levi un ennesimo appello al Governo turco per interrompere la repressione ed esprimere piena solidarietà alle donne turche che hanno subito violenza e che rischiano di subirne ancora.
2013-06-18	PD	MaturaniGiuseppina	Sappiamo, attraverso i dati forniti da organizzazioni internazionali, europee e nazionali, che la violenza sulle donne è agita prevalentemente in ambito familiare, particolarmente dai partner conviventi o ex conviventi, ed è la prima causa di morte per le donne dai 16 ai 50 anni, in Europa e nel mondo, e nel nostro Paese lo è più che in altri. Sappiamo come la violenza sulle donne attraversi tutti gli strati sociali e sappiamo che non è espressione quasi mai dello scarso livello culturale, ma è certamente la drammatica conseguenza del permanere nella nostra società di stereotipi e pregiudizi sui ruoli delle donne e degli uomini. La drammatica crescita di atti di violenza contro le donne ha reso necessaria la nascita di una nuova parola. È stato necessario trovare il termine che ne significasse immediatamente l'efferatezza e l'odiosa, drammatica specificità; è stata questa urgenza che ha portato le donne a coniare il termine "femminicidio". Le colleghe e i colleghi che mi hanno preceduto hanno detto moltissimo delle questioni fondamentali che la Convenzione traccia negli impegni dei Paesi che la ratificano, quindi vorrei soffermarmi su un aspetto specifico che attiene all'ambito vasto della prevenzione e a quello dell'accoglienza delle vittime che riescono a fuggire dalla violenza. La Convenzione ci chiama a mettere in atto la lotta contro la violenza di genere attraverso politiche di prevenzione, di protezione, di repressione, e ci chiede di monitorare il livello dell'integrazione delle singole politiche. È per questo che penso vada potenziata la formazione specializzata ed integrata di tutti gli operatori sociali, sanitari e giudiziari che incontrano le donne in concomitanza con le violenze subite e che consente di intraprendere con le stesse un percorso di recupero psicologico e soprattutto di riacquisizione della piena propria identità. Per questo credo che sia importante promuovere e sostenere, anche economicamente, processi di formazione interprofessionali e interistituzionali che favoriscano il riconoscimento di azioni e linguaggi comuni. Sappiamo purtroppo che tante vittime, ma anche tanti carnefici, sono giovani, spesso adolescenti. Pensiamo che la prevenzione passi soprattutto attraverso il cambiamento di modelli culturali stereotipati e che la scuola sia uno degli ambiti fondamentali su cui lavorare per promuovere una diversa cultura di genere. Alla scuola però non possiamo affidare solo responsabilità, ma dobbiamo fornire anche supporti. Per questo chiedo che si ragioni sulla possibilità di istituire presso le scuole sportelli di accompagnamento psicopedagogico aperti all'accoglienza dei ragazzi, degli insegnanti e delle famiglie. Vi sono in questo senso preziose esperienze in tante scuole del nostro Paese, spesso promosse dagli enti locali, che sarebbe utile - io penso necessario - diffondere in modo capillare in tutto il territorio nazionale.
2013-06-18	PD	PuglisiFrancesca	Serve allora una assunzione di responsabilità istituzionale del nostro Parlamento in questa legislatura, dove più ampia ed equilibrata è la presenza delle donne. Tutte insieme dobbiamo dare forza alla Convenzione e alla Ministra per le pari opportunità, insieme alla task force che è riuscita a costituire, per far diventare quei principi norme. Dobbiamo innanzitutto far sì che tra le discriminazioni previste dalla legge Mancino sia ricompresa anche quella di genere, che diverrebbe un'aggravante per il colpevole di femminicidio, così come dovrebbe essere aggravata la violenza assistita di cui sono vittime i minori, come indica la stessa Convenzione. Soprattutto dobbiamo dare in breve tempo priorità alla trattazione dei procedimenti penali per violenza nei confronti delle donne, affinché arrivino celermente al termine. Cito poi i media e le azioni nei loro confronti. Si sono costituite associazioni di giornaliste, come quella denominata "GIULIA", che stanno lavorando per dotare il nostro Paese di un codice deontologico dei media, i quali spesso presentano i casi di femminicidio come frutto di delitti passionali. Desidero ricordare che il nostro è un Paese in ritardo, che agisce sempre con grave ritardo: il delitto d'onore è stato abrogato solo nel 1981. È per questo motivo che continuiamo ad utilizzare, anche nella rappresentazione pubblica, un linguaggio completamente sbagliato. Chiedo al Presidente del Senato, quindi, di calendarizzare al più presto, in Commissione giustizia, i tanti testi di legge presentati contro il femminicidio. Possiamo lavorare insieme e in Commissione avviare le audizioni con tutto il vasto mondo dell'associazionismo femminile. Servono poi fondi, ha ragione la relatrice, perché dobbiamo implementare con urgenza - come consiglia il Consiglio d'Europa al nostro Paese - il numero delle case rifugio e dei posti letto e farlo diventare adeguato. Come sostiene la senatrice Cirinnà, dobbiamo fare tesoro delle buone pratiche delle realtà territoriali: dove sono stati già avviati team di collaborazione tra pronto soccorso, ASL, centri di sostegno alle donne, associazionismo e consigliere di parità, ebbene, in quelle realtà aumenta immediatamente il numero delle denunce presentate dalle donne. Dobbiamo lavorare insieme e soprattutto possiamo agire in Senato subito, calendarizzando i disegni di legge che abbiamo depositato, per dotare il nostro Paese di un testo all'avanguardia che si ispiri proprio alla Convenzione che stiamo ratificando.
2013-06-18	PD	VerducciFrancesco	Violenza e democrazia sono una radicale antinomia. Istanbul, dove è stata siglata la Convenzione, da giorni è teatro di grandi manifestazioni. Gli alberi di Gezi Park sono divenuti per tantissimi, in Turchia, in Europa e nel mondo, emblema di libertà, da non sradicare. C'è un'immagine simbolo della protesta: una giovane donna, vestita di rosso, colpita con violenza dal getto di un idrante. Ecco, a quella giovane donna vanno le parole che Nazım Hikmet dalla prigionia dedicò alla compagna: «Verrà un giorno che gli uomini si guarderanno l'un l'altro fraternamente con i tuoi occhi». Ripeto: «si guarderanno con i tuoi occhi». Avere gli occhi di chi subisce violenza, di chi è costretto ai margini, è nostro dovere in quest'Aula, oggi e sempre.
2013-06-19	LN	StefaniErika	Signor Presidente, onorevoli colleghi, la Convenzione del Consiglio d'Europa sulla prevenzione e la lotta contro la violenza nei confronti delle donne e la violenza domestica è stata approvata all'unanimità dalla Camera dei deputati, e altrettanto sono sicura si accingerà a fare questo ramo del Parlamento.
2013-06-19	M5S	CampanellaFrancesco	Signor Presidente, onorevoli colleghi, rappresentanti del Governo, la Convenzione del Consiglio d'Europa sulla prevenzione e la lotta contro la violenza nei confronti delle donne e la violenza domestica rappresenta il primo strumento internazionale giuridicamente vincolante finalizzato a creare un quadro giuridico completo per proteggere le donne contro qualsiasi forma di violenza. Sin dalle sue prime pagine, nel preambolo, emerge lo spirito della Convenzione, là dove si riconosce che «la violenza contro le donne è una manifestazione dei rapporti di forza storicamente diseguali tra i sessi, che hanno portato alla dominazione sulle donne e alla discriminazione nei loro confronti da parte degli uomini e impedito la loro piena emancipazione»; e ancora, là dove si legge che la natura strutturale della violenza contro le donne è basata sul genere e che tale violenza «è uno dei meccanismi sociali cruciali per mezzo dei quali le donne sono costrette in una posizione subordinata rispetto agli uomini». Un approccio che parta da quella dimensione sociale e culturale che per anni, anche in epoca contemporanea, è stata ritenuta quasi inevitabile, storicamente determinata, è ora invece indicato apertamente come responsabile di una realtà distorta. Non esiste relativismo culturale né indulgenza quando si parla di abusi. Dare un nome alle cose è il primo passo per identificarle e denunciarle. In questa prospettiva la Convenzione di Istanbul lo fa sin dall'inizio, dall'articolo 3, passando in rassegna le principali formule utilizzate per indicare generalmente violazioni, soprusi, maltrattamenti nei confronti del cosiddetto sesso debole, a partire dall'espressione «violenza nei confronti delle donne», con cui «si intende designare una violazione dei diritti umani e una forma di discriminazione contro le donne, comprendente tutti gli atti di violenza fondati sul genere che provocano o sono suscettibili di provocare danni o sofferenze di natura fisica, sessuale, psicologica o economica, comprese le minacce di compiere tali atti, la coercizione o la privazione arbitraria della libertà, sia nella vita pubblica, che nella vita privata». La vera novità è quella di rappresentare questo tipo di violenza come una violazione dei diritti umani e una forma di discriminazione. È prevista inoltre una serie di misure per il sostegno anche economico delle vittime di violenze, a partire dalla realizzazione dei rifugi fino all'esistenza di fondi per il risarcimento, e una politica di educazione, sensibilizzazione e prevenzione. Peccato, però, che il testo approvato dalla Camera dei deputati non contempli alcuno stanziamento senza il quale sarà difficile dare seguito ai principi siglati. Resta inoltre il problema sostanziale dell'effettiva entrata in vigore della Convenzione, che avverrà il primo giorno del mese successivo alla scadenza di un periodo di tre mesi dopo la data in cui dieci firmatari, di cui almeno otto Stati membri del Consiglio d'Europa, avranno espresso il loro consenso a essere vincolati dalla Convenzione. Sarà quindi uno strumento monco se i 29 Stati firmatari non accelereranno le pratiche di ratifica che, ad oggi, riguardano solo Albania Montenegro, Portogallo e Turchia, sebbene la violenza sulle donne sia un fenomeno che investe tutta l'Europa, da Nord a Sud, da Est a Ovest. Nel 2012, secondo dati ISTAT, 3 milioni e 961.000 donne hanno subìto violenza fisica e 5 milioni violenza sessuale. In Italia una donna ogni tre giorni circa viene uccisa. Questi dati sono allarmanti e sono solo quelli emersi, essendocene molti altri nascosti dietro la paura. La Convenzione in esame, se attuata da tutti i Paesi membri, potrebbe salvare e cambiare la vita di milioni di persone e dare un contributo concreto al miglioramento del rispetto dei diritti umani e dello status delle donne. Per questo ne auspichiamo una celere e costruttiva approvazione, in quanto rappresenta una battaglia di civiltà a cui la politica e le istituzioni non possono e non debbono sottrarsi. Ma ciò non basta. Oggi, colleghi, qui e all'interno delle istituzioni, siamo chiamati ad affrontare una questione morale. Non si può infatti tacere di fronte alla violenza. Non possiamo denunciarla soltanto dopo che essa abbia avuto luogo. Non bisogna parlare solo di punizione del reato, solo del fatto compiuto. Dovremo riuscire ad attuare un vero cambiamento di rotta, attuando forme di prevenzione ed educazione ad una reale parità di genere sin dalle scuole, educando anche sul come denunciare e sul come proteggersi dalla violenza. L'obiettivo a cui guardare per generare un reale cambiamento sarebbe, infatti, promuovere nella società una reale acquisizione di consapevolezza della complessità e della dignità della persona in tutti i suoi generi. L'ostacolo da superare è la tendenza a ridurre ad oggetto di possesso, reale o virtuale, la bellezza dei corpi, soprattutto delle donne, sulla televisione, sul web e sui giornali. Tra tutte le persone rappresentate in pubblicità come oggetto, più o meno espresso, di desiderio e possesso, le donne sono forse quelle che pagano un prezzo maggiore. È appena il caso di rilevare che la pubblicità, per l'affinamento delle metodiche di persuasione e per la pervasività tramite giornali e televisione, costituisce oggi un elemento generatore di costume, forse il più forte. Ad essa si affianca la televisione commerciale, che degli stessi schemi si nutre e gli stessi schemi propone: corpi seminudi; ammiccamenti criptosessuali in cui il cibo e la donna vengono assimilati e le auto potenti sono viste come nasse in cui far impigliare giovani donne rappresentate come prede più o meno facili. In questo contesto antropo-culturale si genera non solo la rappresentazione e l'autorappresentazione delle donne come preda del maschio ricco o potente, ma anche la compressione della realizzazione del genere femminile. Se una donna vuole far carriera, dovrebbe o lasciarsi corteggiare dal maschio potente o competere con i maschi a spese della propria femminilità, con il sacrificio della maternità o della cura dei figli, atteggiandosi socialmente a maschio. Alla fine la singola donna riesce a vincere, ma la femminilità viene repressa e negata nei suoi aspetti che non si confanno al sistema produttivo. Tali variazioni del femminile nella cultura occidentale contemporanea sono andate ad innestarsi nelle rappresentazioni tradizionali della donna, ridotta a solo moglie o solo madre, predestinata quindi a sacrificarsi al successo anche a livello di immagine del nucleo familiare: concetti che sarebbero superati da decenni se non fossero stati reiniettati nel tessuto culturale da massicce dosi di serial televisivi di provenienza americana o latino-americana, propinati nel recente passato dalle televisioni commerciali e scelti per il loro basso costo. Il problema che si cerca di evidenziare è che la modifica dell'ordinamento, indotta dalla ratifica della Convenzione di Istanbul, pur necessaria per arginare i fenomeni di violenza sulle donne, non è sufficiente se non trova una corrispondenza in una convergente modifica del ruolo sociale della donna, da definirsi in ambito etico e culturale in senso antropologico. La pari dignità dei generi deve diventare di moda; deve essere diffuso un giudizio di grettezza nei confronti dell'androcentrismo. A chi assegnare il compito arduo di promuovere tale profonda modifica della cultura? Quali le agenzie potenzialmente più efficaci? Noi ne proporremmo due: la scuola pubblica e i media di massa, tramite il servizio pubblico. Probabilmente, nessuno dei due elementi da solo mostrerebbe efficacia adeguata ma, opportunamente sommati e combinati, sono elementi che recentemente stanno dando buona prova, per esempio nella lotta contro l'omofobia. Il veicolo migliore, oltre ai programmi che stimolano il senso critico, sono probabilmente i programmi di intrattenimento, le fiction, che sembrano costituire un elemento trainante nella diffusione delle opinioni. Definita quindi una strategia di questo genere, appare credibile che le nuove norme possano trovare effettività non solo nelle sanzioni ma, prima e di più, nella progressiva introiezione dei relativi fondamenti etici nei costumi dei cittadini. In conclusione, quindi, il Movimento 5 Stelle propone di cogliere l'occasione della ratifica della Convenzione del Consiglio d'Europa sulla prevenzione e la lotta contro la violenza nei confronti delle donne e la violenza domestica per adottare un'azione multilivello orientata ad un mutamento reale delle condizioni delle donne in Italia, che costituisca premessa sufficiente per la lotta ai delitti contro di esse, ma anche alla cultura sottesa a tali delitti.
2013-06-19	M5S	DePietroCristina	Signora Presidente, signore colleghe e colleghi, desidero iniziare il mio intervento esprimendo particolare soddisfazione per il fatto che il Parlamento italiano abbia inteso inserire tra i primi lavori di questa legislatura la ratifica e l'esecuzione della Convenzione di Istanbul, vale a dire il primo strumento internazionale giuridicamente vincolante che istituisce, nel quadro del Consiglio d'Europa, un meccanismo di tutela delle donne contro qualsiasi forma di violenza, includendo la prevenzione, la repressione ma anche, aspetto non secondario, l'assistenza e la protezione delle vittime. Come ha avuto modo di precisare la relatrice in Commissione affari esteri, la senatrice Fattorini, a cui va il plauso per la puntuale e preziosa esplicazione, questo documento rappresenta il punto più avanzato del diritto internazionale sul tema, nonché il primo trattato che riconosce la violenza sulle donne come violazione dei diritti umani e come forma di discriminazione, configurandola dunque come violazione del principio di uguaglianza tra i sessi. Finalmente si è chiusa un'era arcaica e brutale. Il mondo occidentale, traino giuridico mondiale da secoli, che sbandiera la sua superiorità nel riconoscere diritti civili e principi etico-morali di portata assoluta, ha deciso finalmente di dotarsi di strumenti giuridici adeguati volti a fronteggiare una moderna piaga sociale che sta caratterizzando tristemente gli inizi di questo millennio: la violenza in ogni sua forma nei confronti dei soggetti più esposti e maggiormente incapaci di difendersi e reagire. La ratio, la struttura legislativa, gli obiettivi e la necessità etica di questa norma sono stati individuati in maniera chiara e dettagliata. E questo è un grande segnale di civiltà, ma soprattutto è una presa di coscienza collettiva della comunità internazionale del fatto che questo fenomeno andava disciplinato nel più breve tempo possibile e nel più deciso e incisivo dei modi. Tra i principali aspetti vogliamo sottolineare una peculiarità di questa norma, di cui non è mai retorico parlare, soprattutto alla luce degli agghiaccianti fatti di cronaca quotidiana che vedono protagonisti e vittime donne e purtroppo bambini, quella di perseguire non solo il fine di proteggere legislativamente le donne da ogni forma di violenza e contrastare la disumanità della violenza domestica, ma anche di contribuire ad eliminare ogni forma di discriminazione contro le stesse e promuovere la concreta parità tra i sessi, rafforzando l'autonomia e l'autodeterminazione della donna in quanto tale. Crediamo che questo sia un aspetto della Convenzione molto importante su cui riflettere. Per troppo tempo si è affrontato il problema dell'assoluta e compiuta parità tra uomo e donna, anche in questo Paese, con molta superficialità, come è avvenuto per altre questioni sociali. Ci auguriamo che, recependo nel nostro ordinamento giuridico questo centrale complesso normativo internazionale in tema di protezione delle donne, l'intera concezione sociale in Italia sulla parità sostanziale uomo-donna trovi il suo fondamento valoriale e il suo faro legislativo. Spesso in passato - e non bisogna certo insegnarlo a noi italiani, figli del corpo giuridico del diritto romano - dal nucleo etico di norma giuridica la società ha tratto e sviluppato un senso comune e un codice comportamentale positivo ed innovatore. Il fatto che saremo il quinto Paese membro del Consiglio d'Europa a ratificare la Convenzione ci deve solo inorgoglire. I Paesi nordeuropei, in special modo nel mondo anglosassone, seguendo stereotipi storico-mediatici e di natura preconcettuale, guardano agli italiani ancora come ad un popolo legato ad antiquati ed anacronistici schemi familiari maschilisti nei quali emerge la figura del padre-marito padrone. Sappiamo che non è così, da alcune generazioni ormai, ma all'estero hanno una percezione diversa. Dare questo segnale, evidentemente di segno opposto, significa svincolarsi finalmente da questa immagine antica di famiglia mediterranea nella quale la donna riveste un ruolo solo marginale. Tuttavia, non possiamo negare che la violenza che affolla la cronaca nera dei media nazionali è figlia di una insufficienza culturale contro la quale è opportuno intervenire in maniera tempestiva. Le istituzioni di questo Paese hanno il dovere di impegnarsi fattivamente per creare le migliori condizioni giuridiche volte a combattere ogni forma di soppressione della volontà e della libertà individuale della donna. Noi parlamentari dobbiamo schierarci trasversalmente e senza esitazioni quindi contro tutti i profili di passività morale e materiale a cui vengono sottoposte le donne italiane e contro le "prigioni dell'indifferenza" entro le quali alcuni beceri individui relegano le proprie mogli, le ex mogli, le fidanzate, le ex fidanzate, le sorelle, le parenti, le amiche. Una passività che si manifesta nell'imposizione delle regole sociali della tradizione, nell'invadenza nelle scelte di vita fino alle forme più barbare di soppressione della volontà e conseguente violenza fisica e sessuale. Questa passività innaturale, l'incapacità di ribellarsi, l'assenza di condizioni e sostegni assistenziali per reagire ai soprusi poi produce la diffusa accettazione culturale della violenza. È lì che lo Stato, con gli strumenti legislativi e strutturali adeguati, deve intervenire, valorizzando le risorse, le competenze e le professionalità che ha a disposizione. Uno Stato che non si occupa, attraverso le leggi, della fase della protezione sociale dei soggetti più esposti, diventa complice del carnefice materiale. Un importante strumento di innovazione legislativa in tal senso, in questi ultimi anni, si è rivelata la legge sullo stalking. Non è bastata. La cronaca ci dice che bisogna fare di più per difendere le donne dalla violenza ingiustificata. La Convenzione servirà a questa innovazione culturale sostanziale. Tra i suoi obiettivi c'è da soffermarsi su quello della rivisitazione di tutto il sistema di prevenzione e di informazione scolastica prima, e mediatica poi, sul problema. È un ulteriore aspetto su cui puntare i riflettori normativi in seguito alla ratifica. Sul piano dell'educazione al rispetto della figura della donna si gioca una partita fondamentale. Molte aberrazioni che abbiamo letto sui giornali negli ultimi giorni, relative ai femminicidi più efferati, nascono dall' humus culturale della mancata considerazione della volontà di autodeterminazione della donna. In questo quadro delirante di valori, un diniego sessuale o sentimentale costituisce il presupposto per l'annientamento fisico di una persona, quasi non più considerata come tale, ma alla stregua di una cosa inanimata, priva di volontà individuale, indegna di riguardo collettivo e riconoscimento sociale. Con l'auspicio che il recepimento e l'attuazione di questo provvedimento possano costituire solo il primo passo o quanto meno la pietra miliare su cui innervare sostanza legislativa alla necessità storica della reale parità uomo-donna, dichiaro il voto favorevole del mio Gruppo.
2013-06-19	PD	GhediniRita	Dalle elezioni del 2011, che sono state solo le terze in mezzo secolo di storia della Birmania, questo Paese è cambiato e c'è un nuovo inizio. Si è insediato un Governo finalmente civile - almeno formalmente civile, anche se ne fanno ancora parte molti ex militari - che in due anni si è reso protagonista di aperture fino a quel momento impensabili: sono stati liberati prigionieri politici, è stata allentata la censura nei media e sono stati assunti accordi importanti con alcune minoranze etniche. Di questo cambiamento è protagonista anche l'Unione europea e al suo interno il nostro Paese. A testimonianza di questo, il nuovo presidente Thein Sein, è stato in Europa e anche in Italia nella scorsa primavera. Segnali di questo cambiamento sono anche le cancellazioni avvenute nello scorso mese di aprile della maggior parte delle sanzioni contro la Birmania, eccettuato l'embargo sulle armi, che ancora permane, e il ripristino dalla scorsa settimana del sistema delle tariffe preferenziali per i prodotti di quel Paese. Il cammino della Birmania verso la democrazia è però ancora molto lungo. Ci sono importanti discriminazioni nei confronti di minoranze etniche e c'è un problema fondamentale da superare nell'impianto costituzionale del Paese che impedisce ancora la piena e libera partecipazione alle elezioni presidenziali. Aung San Suu Kyi è in Parlamento, ma non può candidarsi alle prossime elezioni presidenziali perché una norma della Costituzione impedisce ai cittadini birmani che abbiano parenti stranieri di candidarsi alle elezioni presidenziali. Ricordo che il marito di Aung è di origine inglese. Questa è evidentemente una norma ad personam che speriamo sia superata. La ricostituita associazione «Amici della Birmania», che già dal 2007 ha accompagnato all'interno del Parlamento italiano il percorso di Aung, vuole di nuovo svolgere il proprio auspicio e mettere a disposizione il suo impegno perché anche quest'ultimo brandello di accesso alla democrazia sia finalmente conquistato.
2013-06-19	M5S	NugnesPaola	Ne calcolavamo 13 già con il ministro Ronchi, ma nessuno è aperto. Siamo in questa situazione: non abbiamo impianti di compostaggio. Per questo l'Europa ci sanziona, perché portiamo ancora fuori i rifiuti a causa del fatto che non abbiamo impianti di compostaggio. Volevo fare arrivare questa notizia al Ministro.
2013-06-19	M5S	NugnesPaola	Signor Presidente, ci eravamo iscritti a parlare, ma probabilmente c'è stato un equivoco. Se mi permette due minuti, vorrei fare una notazione. PRESIDENTE. Su che cosa, senatrice? NUGNES (M5S). Noi della Commissione ambiente siamo molto attenti al ministro Orlando e soprattutto noi campani, vista l'attenzione che il Ministro sta rivolgendo alla nostra Regione. Quindi, nei giorni scorsi siamo rimasti veramente molto sorpresi che ancora adesso, giugno 2013, un Ministro dell'ambiente, peraltro giovane, dica che per risolvere il problema dei rifiuti in Campania e per non andare in procedura d'infrazione con l'Europa dovremo costruire ancora due inceneritori, quando l'Europa del Settimo programma quadro non ci chiede inceneritori, perché non li prevede per il 2020: per quella data prevede il divieto di incenerire. Allora vorrei fargli arrivare questa notizia, perché probabilmente non è bene informato e mi dispiace: l'Europa ci chiede ben altro! Gli inceneritori sono fuori mercato e hanno un senso economico solo perché ancora hanno incentivi CIP6. Per inciso, la Campania, a detta dell'assessore all'ambiente Romano, è attualmente a un livello di raccolta differenziata che la colloca al quarto posto nel panorama nazionale. Delle due cose è vera solo una: o siamo in infrazione con l'Europa oppure siamo al quarto posto come raccolta differenziata. Vorrei un chiarimento, altrimenti mi confondo; ho bisogno di un po' di certezze. Quindi, cosa vogliamo fare? Vogliamo cominciare oggi a costruire macchine che producono danni ambientali incredibili, danni economici incredibili al territorio, danni alla salute? Cominciamo oggi a costruirli e li avremo tra sei anni: 2013 più sei quanto fa, Presidente? Mi dispiace, ho qualche difficoltà, forse perché sono influenzata, però mi sa che siamo vicino al 2020, quindi poi dovremo chiudere gli inceneritori.
2013-06-20	LN	DavicoMichelino	L'obiettivo finale è ambizioso e consiste nella piena copertura del territorio dell'Unione europea e nell'accessibilità a tutte le regioni, anche se tale obiettivo oggi appare più faticoso da raggiungere in una Europa, tutta, che deve fare i conti con la crisi più profonda della sua storia, e probabilmente della storia in generale.
2013-06-20	LN	DavicoMichelino	Non è dunque oggi in discussione, credo, da parte di chiunque abbia a cuore le sorti delle nostre economie la centralità del corridoio Baltico-Adriatico, che è uno dei dieci corridoi di prioritaria importanza per l'Unione europea e cruciale per lo sviluppo del trasporto merci sulla direttrice Nord-Sud dell'Europa Centrale, visto che collega i porti dell'alto Adriatico all'area danubiana. Questo anche perché - e mi si passi in questa sede così istituzionalmente qualificata un Cicero pro domo sua - il tracciato identificato dalla Commissione europea assicurava che il collegamento tra le regioni del Nord Europa e i porti dell'Adriatico passasse attraverso il territorio italiano, a servizio di quell' hub portuale rappresentato dai porti adriatici. Siamo consapevoli di quale grande opportunità rappresenterebbe l'estensione del corridoio Adriatico-Baltico a tutta la dorsale adriatica, recuperando la progettualità persa negli anni scorsi. Sappiamo bene che il porto di Ancona e l'interporto delle Marche sono stati già inseriti nella rete principale e in quella complementare dell'Unione europea, segno che si riconosce a questo territorio un ruolo importante nel complesso del sistema del trasporto e della logistica europea e che sui binari di questa zona possono transitare treni e container di tutte le dimensioni. Ciò che oggi solleva qualche legittima perplessità e suscita questa discussione, semmai, è l'uso, la destinazione delle risorse disponibili in questo momento, che potrebbero semmai convergere su infrastrutture fattibili, cantierate, evitando così di lasciare in giro per l'Europa dei corridoi incompiuti, dei magnifici tracciati sulla carta e nelle mappe teoriche della geopolitica economica, che nella realtà finirebbero tranciati dalla mancanza di risorse da investire per il loro completamento e per la loro attivazione concreta. Fermo restando che il mio Gruppo intende favorire tutto ciò che supporta il tessuto industriale, alimenta gli scambi economici e rafforza la nostra competitività, creando così anche nuove opportunità di sviluppo e di conseguente occupazione, le politiche di rigore impongono necessariamente una certa misura negli interventi. Per concludere, colleghi, auspico che vi sia un opportuno controllo sulla gestione delle risorse, catalizzando l'attenzione sull'importanza di non disperdere le già scarse risorse, facendo in maniera di completare innanzitutto quelle che abbiamo già in cantiere.
2013-06-20	LN	DavicoMichelino	Signor Presidente, onorevoli colleghi, signor rappresentante del Governo, siamo ben consapevoli dell'importanza straordinaria che rivestono i corridoi di collegamento per l'Unione europea e per il nostro Paese, essenziali all'interno del sistema di mobilità in quanto potranno evitare l'emarginazione e la marginalizzazione di alcuni mercati dell'Est Europa che nei prossimi anni vivranno uno sviluppo importante, in cui noi crediamo.
2013-06-20	PD	AmatiSilvana	Onorevoli colleghi, rappresentanti del Governo, la mozione oggi in discussione in quest'Aula affronta una tematica di fondamentale importanza per il nostro Paese, per la posizione che occupa in Europa e per la sua ubicazione strategica, che lo rende un ponte naturale tra il mondo occidentale e quello orientale.
2013-06-20	PD	AmatiSilvana	Questo atto si prefigge essenzialmente due finalità. La prima è quella di indirizzare l'azione del Governo, con un preciso impegno a fare in modo che in sede europea venga maturata la profonda convinzione che il prolungamento del corridoio Baltico-Adriatico (corridoio 1), lungo la dorsale adriatica e fino alla Puglia, rappresenti un elemento strategico tra i diversi poli produttivi e le aree portuali dell'Adriatico. Così, non solo si potrà rendere più forte il nostro Paese, migliorando i collegamenti economici e sociali interni tra Nord e Sud, ma soprattutto assicurare che l'Italia possa diventare punto nevralgico dei traffici commerciali verso il Mediterraneo e anello di congiunzione tra i Paesi del Nord Europa e le nuove economie che si affacciano sul Mediterraneo.
2013-06-20	PD	AmatiSilvana	Questo progetto si sposa in pieno con la strategia della macroregione adriatico-ionica, sostenuta, ricordo, anche qui in Senato nella precedente legislatura con l'approvazione di diverse mozioni bipartisan. Da diversi anni, infatti, sono state avviate in ambito europeo le cosiddette strategie macroregionali che hanno già visto l'approvazione di due macroregioni, quella baltica e quella danubiana, quali strumenti innovativi per le politiche di coesione e cooperazione territoriale tra Stati e Regioni ai fini del conseguimento di obiettivi comuni di sviluppo. Le strategie macroregionali possono diventare uno strumento molto importante per dare concretezza all'obiettivo di coesione territoriale promosso dal Trattato di Lisbona e per rafforzare i processi di adesione all'Unione europea dei Paesi candidati o potenzialmente candidati. Anche l'Italia è ormai prossima, con l'approvazione della strategia adriatico-ionica, prevista entro la fine dell'anno prossimo, a candidarsi con un nuovo ruolo propulsivo per questo intervento. L'efficienza delle infrastrutture del nostro Paese è una precondizione affinché l'Italia sia in grado di veicolare i traffici commerciali, non solo nell'ambito dei confini nazionali, ma anche all'esterno, diventando una vera piattaforma logistica del quadrante adriatico-ionico, in grado di collegare il nostro Paese e l'Europa con le nuove economie emergenti. Vorrei ricordare che la strategia della macroregione adriatico-ionica ha avuto come sua principale sostenitrice proprio la Regione Marche, con il suo presidente Spacca, che è stato relatore del primo documento sull'iniziativa adriatico-ionica, approvato nel 2011 dal Comitato delle Regioni a Bruxelles. In conclusione, per il nostro Paese, in prospettiva dell'approvazione della macroregione adriatico-ionica, appare dunque indispensabile procedere alla realizzazione di una rete ad alta velocità sull'intera dorsale adriatica. Del resto, anche l'Europa, già nel corso dell'approvazione della strategia macroregionale danubiana, aveva sottolineato l'importanza di un'efficiente rete infrastrutturale e la necessità di garantire lo sviluppo di connessioni infrastrutturali tra le macroregioni esistenti. Infatti, solo attraverso collegamenti più efficienti con le Regioni del Sud, l'Italia può pensare di riuscire a spostare verso il basso il baricentro dello sviluppo europeo ed evitare che l'area Adriatico-Mediterraneo ne sia esclusa.
2013-06-20	PD	LoGiudiceSergio	Gentile Presidente, senatrici e senatori, oggi, 20 giugno, si celebra in tutto il mondo la Giornata del rifugiato. Secondo i dati dell'Alto Commissariato delle Nazioni Unite per i rifugiati, nel 2012 il numero di rifugiati e sfollati ha raggiunto livelli mai visti negli ultimi 18 anni. Le migrazioni forzate, registrate nel 2012, riguardano 45 milioni di esseri umani: 15,5 milioni di rifugiati, 937.000 richiedenti asilo e 28,8 milioni di sfollati all'interno del Paese di appartenenza. I minori costituiscono il 46 per cento di tutti i rifugiati. Ogni quattro secondi una persona nel mondo diventa rifugiato o sfollato. Le guerre sono la causa prima di questo esodo che si rinnova ogni anno. Il 55 per cento di tutti i rifugiati proviene da soli cinque Paesi coinvolti in conflitti: Afghanistan, Somalia, Iraq, Siria e Sudan. Sono numeri allarmanti che, secondo l'Alto Commissario delle Nazioni Unite per i rifugiati, Antonio Guterres, indicano non solo una sofferenza individuale, ma anche le difficoltà della comunità internazionale nel prevenire conflitti e promuovere soluzioni tempestive per una loro ricomposizione. In Italia, nel 2012, sono state presentate 17.352 domande di asilo - con un calo di quasi il 50 per cento rispetto al 2011 - ma i rifugiati in Italia, alla fine del 2012, erano 64.779, una cifra che pone il nostro Paese solo al settimo posto in Europa, dopo sei Paesi (Germania, Francia, Svizzera, Regno Unito, Belgio, Austria) che da soli accolgono il 90 per cento dei rifugiati in Europa. Il messaggio lanciato quest'anno dall'Alto Commissariato è: «In un minuto una famiglia può perdere tutto. A te basta un minuto per dare loro una nuova possibilità». Mohamed Guled era un giovane somalo di 30 anni. Uno di quei 45 milioni in fuga. Uno dei 64.000 che hanno scelto l'Italia o vi ci sono trovati. Giovedì della scorsa settimana si è lanciato dal terzo piano del palazzo in cui viveva dopo essere stato allontanato dal campo profughi della Croce Rossa di Pisa con 500 euro in tasca, senza i farmaci dei quali aveva bisogno per contrastare la sua depressione, né la possibilità di andare in Svezia, dove avrebbe voluto recarsi. A Mohamed è bastato un minuto per risolvere la sua angoscia nel modo più drastico. L'Unione europea ha appena adottato un accordo sulla riforma del sistema europeo di asilo che prevede, tra l'altro, maggiori garanzie per le categorie vulnerabili e il superamento di quanto previsto dalla Convenzione di Dublino in materia di trattenimento dei richiedenti asilo nel Paese di primo approdo. Queste norme avrebbero consentito a Guled di avere i suoi farmaci, la realizzazione del suo progetto migratorio e, probabilmente, di conservare la vita. Molti Mohamed Guled si trovano nel nostro Paese senza un sostegno. È il paradosso italiano, denunciato qualche mese fa anche dal «New York Times» e dalla nostra Laura Boldrini, allora nella sua veste di portavoce dell'Alto Commissariato. L'Italia funziona nel riconoscimento del diritto d'asilo. Il Paese concede lo status di rifugiato al 40-50 per cento di chi ne fa richiesta, ma quello che garantisce ai rifugiati è molto poco: non un lavoro, non un alloggio, non l'apprendimento dell'italiano né l'assistenza sanitaria. E molti di loro così sono spinti in situazioni al limite della legalità. Facciamo in modo che su questo tema, che rappresenta un impegno inderogabile nella tutela dei diritti del nostro Paese sul piano internazionale l'Italia trovi il modo di fare sul serio la propria parte.
2013-06-20	PD	SonegoLodovico	Il progetto del corridoio Adriatico-Baltico, si affaccia alla ribalta nel 2006, proponendo inizialmente la connessione ferroviaria, moderna ed efficiente, fra la città di Danzica ed il Porto di Trieste. L'iniziativa fu assunta dalle autorità della città anseatica. Rammento questo episodio per ricollegarmi ad un'epoca precedente in cui la connessione tra il Mar Baltico e Trieste si basava su ragioni drammatiche e di natura diversa; ricordo il discorso di Winston Churchill a Fulton nel 1948, quando citò Stettino e Trieste come la linea ideale e materiale che faceva discendere su tutta l'Europa la cortina di ferro. Oggi, grazie alla pace e all'integrazione europea, siamo in un contesto diverso e su quella linea ideale e materiale costruiamo prospettive e politiche di integrazione, crescita economica, di pace e di cooperazione.
2013-06-20	PD	SonegoLodovico	Quel progetto Danzica-Trieste ha fatto strada nella programmazione comunitaria, e anche in quella del nostro Paese, ed oggi le iniziative parlamentari, di cui il senatore Tomaselli è il front runner, propongono l'estensione di quella politica fino alla punta dello Stivale. È un'iniziativa benemerita, e mi soffermo su alcune ragioni fondamentali per le quali la proposta di mozione che ci accingiamo a votare, insieme agli altri documenti, va sostenuta con molta convinzione. La prima ragione è la seguente: la politica infrastrutturale che viene indicata serve a costituire il fattor comune di tutta la portualità adriatica italiana, ma - attenzione - serve a costituire il fattore comune ferroviario trasportistico plurimodale anche della portualità dall'altra sponda dell'Adriatico. La seconda ragione concerne il fatto che la proposta di cui parliamo serve a organizzare una moderna politica di trasferimento modale. Non dobbiamo dimenticare che l'intasamento delle autostrade anche sulla dorsale adriatica potrà essere sostituito, in un futuro abbastanza prossimo, da un'intelligente e moderna politica dei trasporti ferroviari politica che viene indicata nella mozione. La terza ragione riguarda, come richiamato del tutto opportunamente da altri colleghi, la connessione tra l'argomento infrastrutturale di cui parliamo oggi e la politica importantissima, anche dal punto di vista delle relazioni internazionali, che sta dentro il contesto istituzionale, politico ed economico della cosiddetta iniziativa adriatico-ionica. L'ultimo punto concerne anch'esso una straordinaria questione di politica internazionale e di pacificazione dell'Europa, intesa in senso allargato; mi riferisco, in sostanza, alla questione di una migliore stabilizzazione dei Balcani. La politica infrastrutturale di cui parliamo è un contributo essenziale alla pacificazione e alla stabilizzazione di quella parte del continente europeo. Per tutte queste ragioni, l'iniziativa del senatore Tomaselli e le iniziative analoghe di altri colleghi vanno sostenute con molta convinzione e dopo il voto di oggi andranno ulteriormente sostenute nella fase attuativa.
2013-06-20	PD	TomaselliSalvatore	In tale prospettiva risulta fondamentale che l'intera Europa, quindi, guardi con attenzione e scelte coerenti sia ai Balcani che all'intera area del Mediterraneo, e qui trova centralità la prospettiva, che è l'oggetto della nostra mozione, di un potenziamento infrastrutturale della dorsale adriatica, a cominciare dalla sua linea ferroviaria. Ecco perché in questa strategia e in questo contesto europeo, ma con lo sguardo rivolto al Mediterraneo e ai Balcani, riteniamo imprescindibile progettare, promuovere, individuare risorse e progetti volti all'ammodernamento della nostra rete ferroviaria e allo sviluppo di connessioni infrastrutturali, in particolare appunto lungo la dorsale adriatica, oggi oggettivamente penalizzata rispetto ad altre direttrici.
2013-06-20	PD	TomaselliSalvatore	In tale prospettiva, quindi, la concertazione promossa nelle ultime settimane va colta positivamente, e su questo intendiamo affidare l'impegno decisivo al Governo, ed in particolare al Ministero competente, perché svolga questa funzione di coordinamento. Si tratta di una sfida che fa dell'ammodernamento infrastrutturale di una parte così decisiva del nostro Paese un'occasione di profonda integrazione dell'Italia e dell'Europa proiettandole verso il Mediterraneo e con una postazione assolutamente decisiva verso il nuovo mondo che avanza dall'area dei Balcani.
2013-06-20	PD	TomaselliSalvatore	Le politiche di coesione portate avanti dall'Unione europea, infatti, sono finalizzate soprattutto a creare omogeneità e integrazione tra territori, culture, tradizioni, storie e commerci, puntando proprio sull'integrazione della rete come attività di completamento. In particolare è necessario richiamare l'interesse che l'Europa ha manifestato più volte in questi ultimi anni verso l'estensione della rete di trasporto transeuropea, la cosiddetta TEN-T, per la quale l'Unione europea ha già previsto importanti risorse finanziarie per i prossimi anni.
2013-06-20	PD	TomaselliSalvatore	Proprio nella prospettiva dell'approvazione di questa importante strategia, la macroregione adriatico-ionica, e al fine di rendere l'Italia il baricentro dei traffici commerciali tra l'Oriente e l'Occidente, nonché tra i Paesi del Nord Europa e le nuove economie che si affacciano sul Mediterraneo, sollecitiamo ancora una volta il Governo italiano, anche con questo nuovo atto d'indirizzo, ad un impegno esplicito e puntuale diretto alla promozione e al sostegno, in sede europea, del prolungamento del corridoio Baltico-Adriatico lungo la dorsale richiamata. È chiaro infatti che tale macroregione è un capitolo decisivo per l'integrazione transnazionale, nonché per la crescita e lo sviluppo economico dell'intero nostro Paese, che potrà favorire anche lo stesso processo di adesione all'Unione europea dei Paesi dell'area dei Balcani.
2013-06-20	PD	TomaselliSalvatore	Tale prolungamento è peraltro di fondamentale importanza anche alla luce del fatto che, nella nuova rete centrale dei corridoi, non è più previsto il famoso corridoio 8 Bari-Varna, ormai in qualche modo accantonato, che svolgeva un ruolo strategico di collegamento tra l'Italia, e quindi la stessa Europa, e le regioni balcaniche.
2013-06-25	LN	DavicoMichelino	Signora Presidente, onorevoli colleghi, signor rappresentante del Governo, come è chiaramente emerso nel nostro intervento svolto nel corso della discussione e, in generale, negli altri interventi svolti in questi giorni (oltre che in quelli di questa mattina in cui è stato chiesto il ritiro di proposte e la riproposizione di altre, con tutte le difficoltà che, evidentemente, ciò comporta per il Governo), nella consapevolezza della straordinaria importanza di un'efficace rete logistica ed infrastrutturale di collegamento tra regioni remote d'Europa che favorisca la mobilità di persone e merci e il conseguente indotto, non possiamo ipocritamente raccontare ai nostri concittadini una storia che, seppur possa apparire bella, tratta forse un po' dal libro dei sogni (e sulla carta sembra possedere tutte le caratteristiche per essere considerata l' optimum ), nella realtà è allo stato difficilmente realizzabile. Anzi, in un momento socio‑economico come quello che stiamo attraversando direi che è quasi impossibile, difficilissima da realizzare, tanto che è quasi inutile pensarle certe cose. Da componente della Commissione lavori pubblici, comunicazioni, da rappresentante dei cittadini ma soprattutto da cittadino e osservatore obiettivo della realtà economica attuale, non posso non sottolineare quanto possa rivelarsi sbagliato mettere in cantiere, con l'incertezza e l'approssimazione che deriva da una mozione, da ordini del giorno o da documenti come quelli alla nostra attenzione questa mattina, altre opere come quella sulla quale ci apprestiamo ad esprimerci: una mozione, un ordine del giorno, interventi in discussione generale non ci spiegano da dove verranno reperite le risorse necessarie per realizzare opere come queste, se c'è la necessaria copertura finanziaria e se c'è la volontà di realizzare tutto ciò. Questi progetti, queste grandi opere infrastrutturali che andranno a modificare la struttura di comunicazione di un intero Paese necessitano di ampie programmazioni e visioni che il Governo dovrebbe illustrarci per darci modo di esprimerci e su cui allora potremmo intervenire. Ma non c'è nulla di tutto questo; stiamo allora discutendo, proponendo, votando documenti sul niente; ovvero, su grandi principi, su grandi idee e visioni di là da venire e che non sono concreti e reali. Proprio su questo sappiano quanto possa ciò essere odioso in un momento in cui è già difficile reperire risorse per portare a termine le infrastrutture già cantierate, già in fase di realizzazione e in attesa di finanziamento e che tanto fanno inalberare i nostri sindaci, i nostri territori e i nostri concittadini perché magari sono ferme da anni in attesa di essere rifinanziate per poter essere completate avviare altre opere che resteranno monche o addirittura chi resteranno come scheletri sulle dorsali e sulle grandi direttrici del nostro territorio nazionale. Ci sembra un'operazione non corretta e che lasceremo, comunque come pesante eredità alle generazioni future che dovranno farsi carico di completare ciò che non è stato completato e di realizzare ciò che non è stato fatto. Quando verranno realizzate, queste grandi opere saranno a loro volta già obsolete. Quindi, con grande senso di responsabilità e realismo, con i piedi per terra, come si usa dire dalle nostre parti, il Gruppo Lega Nord e Autonomie si asterrà dalla votazione pur riconoscendo l'enorme valore di queste importanti comunicazioni e di questi grandi interventi.
2013-06-25	PD	FilippiMarco	Signora Presidente, signor rappresentante del Governo, onorevoli colleghi, la mozione esaminata, che l'Assemblea del Senato si appresta a votare, nasce dall'esigenza di inquadrare le opportunità che la ridefinizione dei corridoi europei apre per il nostro Paese. Il tema è quello delineato dalla nuova programmazione comunitaria per le infrastrutture costituita dalle reti TEN-T. Le questioni, come correttamente riportato nella mozione, sono già state oggetto di ampio ed approfondito esame nella Commissione di merito e in Aula nella scorsa legislatura, sia per la valutazione di congruità dello strumento programmatorio, sia in ragione, soprattutto, di ciò che non era e non è ancora ricompreso in questo e che, invece, auspichiamo quanto prima venga recepito. Provando a riepilogare, la nuova programmazione comunitaria, com'è stato detto, prevede due livelli: la rete globale o periferica, la cosiddetta comprehensive Net, rappresentata dalla totalità delle opere necessarie al collegamento di tutti i Paesi comunitari, e la rete centrale o core Net, rappresentata essenzialmente da quelle infrastrutture prioritarie che costituiscono la struttura centrale dell'Unione europea. Com'è stato sottolineato, differenti sono le attenzioni che l'Unione europea prevede per questi due ambiti, sia dal punto di vista delle tipologie di finanziamento, sia dal punto di vista delle strategie temporali per la loro realizzazione. Ora, una prima considerazione, in sintonia con l'obiettivo della mozione, consiste nella necessità di introdurre alcuni elementi di riflessione e di auspicata correzione rispetto alle previsioni inizialmente contenute nel nuovo quadro programmatorio. (Brusìo). PRESIDENTE. Colleghi, per cortesia, facciamo un ulteriore sforzo. FILIPPI (PD). La core Net, la cosiddetta rete centrale, costituisce di fatto l'infrastruttura già definita e in parte esistente dell'Europa, quella centrale, appunto, il cui completamento e ammodernamento è sicuramente un elemento di straordinario rafforzamento dell'Europa già forte, quella cioè rappresentata dalla cosiddetta area della «banana blu», termine che, a partire dalla primordiale definizione, ha già conosciuto una tale fortuna da riscontrare, non a caso, il progressivo ampliamento del suo ambito di influenza. Lo stesso corridoio adriatico-baltico e la richiesta dell'istituzione di una nuova macroregione adriatico-ionica nascono, appunto, come naturale evoluzione di espansione di quest'area forte. Si tratta di un'area sicuramente destinata a massimizzare i benefici di ulteriori investimenti, ma che probabilmente - e qui è il punto - non rappresenta al meglio quella che era l'iniziale strategia che l'Unione europea si proponeva, quella cioè di un Continente capace di conciliare sviluppo e coesione sociale, progresso e redistribuzione di reddito, sviluppo equilibrato tra regioni centrali e regioni periferiche e marittime. Il fatto che le infrastrutture strategiche prioritarie, ricomprese nel corridoio adriatico-baltico, si interrompano a Ravenna palesa l'aspetto che maggiormente contraddice proprio quel principio basilare e costituivo di un'Europa che, da Lisbona in poi, si prefiggeva l'obiettivo di unire se stessa per riequilibrare i differenti livelli di sviluppo e, nella prospettiva, collegare anche i Paesi con essa confinanti. In questo senso l'esclusione dei collegamenti con i Paesi extracomunitari rischia di determinare, oltre che la perdita di una visione strategica che l'Unione europea ha sempre avuto, con lo sviluppo del processo di allargamento iniziato a partire dalla metà degli anni '90 e poi proseguito con maggiore intensità nei primi anni 2000, anche la perdita di una straordinaria occasione di sviluppo. Nella precedente programmazione, infatti, questo principio era rappresentato, com'è stato giustamente ricordato nella mozione Tomaselli, dal corridoio 8 Bari-Varna, che nella nuova programmazione viene invece soppresso. Il corridoio 8 Bari-Varna costituiva un motore propulsivo di esportazione e di redistribuzione di benessere, ma anche un potenziale fattore di pacificazione per l'area mediterranea che, invece, con la nuova strategia di sviluppo delle reti TEN-T, sembra essere messo in discussione. Allora è essenziale che l'infrastrutturazione, in specie quella ferroviaria finalizzata principalmente, com'è stato ricordato, all'alta capacità, non si interrompa a Ravenna ma prosegua per tutta la dorsale adriatica fino a collegare anche le regioni ioniche. La seconda riflessione che voglio porre all'attenzione dell'Aula, anche questa ben impostata nella mozione, prende le mosse dalla filosofia sottesa alla nuova programmazione. Una programmazione delle opere che, come abbiamo visto, rischia di essere, oltre che eccessivamente centralista, anche basata su una più accentuata concentrazione dello sviluppo degli investimenti infrastrutturali rispetto invece alla necessità di una loro più ampia diffusione e redistribuzione. La previsione della trasversale Napoli-Bari, prevista nella nuova programmazione, costituisce in questo senso una grande opportunità di collegamento tra aree a significativa densità abitativa e tra realtà economiche di particolare interesse. Tra l'altro, la previsione della nuova trasversale Bari-Napoli può, anche senza l'ex corridoio 8, farne vivere l'obiettivo di fondo, quello cioè di un collegamento con le regioni dell'altra sponda adriatica, promuovendo così lo sviluppo di nuovi traffici per le regioni periferiche e marittime che conoscono attualmente ancora ingiustificati e ingiustificabili differenziali nei tassi di crescita. Aggiungo, ovviamente, che tutto questo ragionamento che oggi facciamo per la sponda adriatica ha il suo naturale corrispettivo anche per quella tirrenica, a partire dal completamento e dalle realizzazione di altre trasversali altrettanto importanti per lo sviluppo equilibrato e armonico del Paese. Mi riferisco alla Orte-Falconara o alla Grosseto-Fano, o a quella segnalata dall'ordine del giorno a prima firma del senatore Razzi, la Roma-Pescara, che ovviamente condividiamo, e le cui compromissioni o lo stato di degrado fanno del nostro Paese centro-meridionale, se mi si passa questa rappresentazione perfino un po' caricaturale, un Paese voltato di spalle e appoggiato all'Appennino. Collegare a più latitudini la costa tirrenica con quella adriatica, realizzando quello che si definisce «un ponte di terra tra due mari» ricchi di traffici e di relazioni, rappresenta una visione alta dello sviluppo a cui non dovremmo rinunciare, nell'interesse delle potenzialità per il nostro Paese ma anche più in generale nell'interesse dell'Unione europea. Non dovremmo cioè rinunciare alla visione di un collegamento che prolunghi le infrastrutture, infrastrutture che oggi si arrestano invece nella zona centrale del nostro Paese rischiando talvolta di farne «una terra di mezzo» dove si peggiora e si compromette ulteriormente il collegamento tra il Nord e il Sud del Paese, ma soprattutto privando con esso l'Unione europea di una propria vocazione euro-mediterranea. Conclusivamente, la mozione a prima firma del senatore Tomaselli ha il pregio di richiamare l'attenzione su un'area geografica che ha significative potenzialità di sviluppo e ne tratteggia le giuste priorità. Un mare che è apparentemente chiuso in realtà offre straordinarie occasioni di aperture, tanto in termini di collegamento e continuità per il nostro Paese quanto di relazioni e traffici con i Paesi che vi si affacciano. Collegare tutto ciò che si affaccia su questo mare e unire queste realtà ai principali nodi logistici dei mercati europei costituisce una doppia e reciproca opportunità di sviluppo. Il mar Mediterraneo da tempo ha riscoperto una sua centralità internazionale proprio in ragione della sua attraversabilità dovuta ai traffici che dal far east lo solcano nella rotta Suez-Gibilterra, ma anche per le potenzialità di traffici che l'Europa può intrecciare con i nuovi mercati di sviluppo, da quelli mediorientali, a quello balcanico e, in ultimo, ma non meno importante, quello con l'Africa del Nord. Valorizzare queste potenzialità, crederci davvero, vuol dire investirci in termini di relazioni, ma anche materialmente in termini di infrastrutture. Un investimento che non si deve proporre un ritorno solo a breve e medio termine, ma un ritorno più certo in termini di pacificazione di un'area ancora oggi assai tormentata, e soprattutto nella logica di un reciproco maggiore benessere determinato dalla messa in relazione delle reciproche scarsità complementari alle reciproche ricchezze. Collegare l'Europa, costituisce l'obiettivo della nuova programmazione dei corridoi TEN-T. A nostro avviso, ciò significa lavorare per renderla raggiungibile, ma anche lavorare per la costruzione di ponti verso il futuro, verso nuove relazioni, verso nuovi traffici, verso un nuovo sviluppo di pace e di benessere. Per tutti questi motivi votiamo con assoluta convinzione favorevolmente alla mozione presentata dal senatore Tomaselli e dal altri senatori.
2013-06-25	LN	BitonciMassimo	L'incapacità dell'Europa di reagire e gestire il grave momento che stiamo attraversando è andata di pari passo con l'imposizione a molti Paesi di misure economiche draconiane, impedendo quindi sul fronte interno qualunque possibilità di intervento a sostegno delle economie nazionali e locali. Nel nostro Paese ne abbiamo avuto un assaggio con la famosa lettera della BCE dell'autunno 2011, che ha addirittura determinato la fine di un Governo e l'avvio del commissariamento forzato da parte di un Esecutivo di tecnici.
2013-06-25	LN	BitonciMassimo	Nulla potrà fare l'Unione europea contro la crisi economica, che sta distruggendo decenni di sviluppo industriale e sociale, se non partendo da una profonda e totale rivoluzione di se stessa. L'Europa, come contenitore di mere politiche economiche o commerciali, oggi non solo non serve più, ma è diventata quasi un ostacolo e sicuramente un bersaglio del malcontento sociale e popolare.
2013-06-25	LN	BitonciMassimo	Pena la sopravvivenza della stessa idea d'Europa, oggi i cittadini europei non guardano più all'Unione europea con la fiducia con cui si guarda a un progetto, ad un sogno, a un ideale di pace e di benessere (per il quale è nata), ma si guarda a Bruxelles con il timore di un tutore troppo sordo e severo, che i popoli europei non amano e a cui non credono, che non vuole il nostro bene, ma guarda solo a concetti sterili: il rigore di bilancio, la stabilità dei prezzi, indipendentemente dalle condizioni di vita delle persone.
2013-06-25	LN	VolpiRaffaele	Il numero che oggi mi ha colpito è il meno 4,5 per cento di consumi alimentari in aprile. Domani in quest'Aula discuteremo anche su mozioni che riguardano la povertà, e credo che questo numero diventi significativo anche per lei, per i termini di confronto che dovrà avere con i nostri partner europei, perché questa poi è la realtà. Lei inoltre ha citato, come molti colleghi, anche i numeri specifici. La disoccupazione la conosciamo tutti, purtroppo. Nel rappresentarle una parte della posizione originale del mio Gruppo, vorremmo però ragionare con lei proprio sull'approccio da avere con questa Europa. Possiamo dirci insieme che questa Europa, onorevole Letta, non è l'Europa che si immaginavano Schuman, De Gasperi, Adenauer e, probabilmente, non è nemmeno la stessa Europa che si immaginava il presidente Colombo, che oggi ci lascia tristemente con il banco libero? Il presidente Colombo due settimane fa ha fatto una lucidissima analisi dell'Europa presso le Commissioni congiunte affari esteri di Camera e Senato. Lei, nel suo discorso d'insediamento, ha parlato di politiche, ossia di azioni propositive ed attuative, di ciò che possono fare i Governi, ma, in questo caso, di ciò che può fare anche l'Europa. Credo, signor Presidente, che questo sia il momento di riconoscere che le politiche si possono fare se esiste la politica. Senza la politica, senza la sensibilità della politica, difficilmente si possono mettere in campo politiche che siano realistiche. Purtroppo la nostra impressione è che questa Europa abbia perso qualcosa di importante: l'anima. Non ha più quella capacità. Stiamo parlando di numeri, di nazioni. Lei ora dovrà incontrarsi con i nostri partner nord europei, che hanno qualcosa di diverso perché hanno una cultura politica diversa. Allora, presidente Letta, se c'è una cultura politica da mettere a disposizione, mettiamola a disposizione e confrontiamoci con quelle culture politiche che, ancora diverse dalla nostra, non hanno forse la stessa interpretazione di Europa. Finché non raggiungeremo quella sintesi vera con le altre culture politiche europee, infatti, difficilmente riusciremo ad immaginarci un'Europa che abbia quell'anima che stiamo ricercando. Quando parlo di mancanza d'anima, mi riferisco anche a quel dissolvimento, almeno apparente, delle nostre storie, della storia dei nostri territori, della storia di quelle sensibilità sociali che non sono più così riconosciute e riconoscibili. Si tratta di quella forma di mancanza di impegno politico che, a volte, guardando i semplici numeri dell'Europa, ci fa immaginare che in quei numeri ci siano per forza delle realtà. Le dico un'altra cosa, signor Presidente: ci è uno Stato, all'interno di questa Europa, che un po' troppo spesso fa il padrone di casa. Richiamo un dato che viene dagli atti parlamentari, e che ricordano anche i colleghi che frequentavano le Commissioni affari costituzionali e bilancio quando si parlò del pareggio di bilancio. Ebbene, un passaggio è evidente. La Germania che ha ritardato...
2013-06-25	LN	VolpiRaffaele	Io non ho intenzione, signor Presidente, di distrarla ancora tanto dai numeri, ma volevo fare solo un'ultima osservazione. Quella rappresentazione che lei dovrà fare del nostro Paese in un contesto difficile può avere il sostegno di tutti, però deve esserci anche quello spazio politico che consenta a noi tutti di riconoscerci in quell'azione verso l'Europa.
2013-06-25	LN	VolpiRaffaele	L'interclassismo della crisi ha una sola risposta: ritrovare quella forma di collaborazione che consente, con la stessa forma d'interclassismo, di rispondere in maniera concreta a questo tipo di crisi. Questo dobbiamo rappresentare all'Europa.
2013-06-25	LN	VolpiRaffaele	La Germania, che ci dà lezioni, ha rinviato, come lei sa, l'applicazione del pareggio di bilancio al 2016 per i Länder e al 2018 per lo Stato. Una notizia che nessuno riporta sui giornali è che la Germania ha due Länder in default. Io la riporto per ricordare che nessuno è senza problemi in questa Europa. Quello che però non ci piace è immaginare che, per problemi elettorali o di tranquillità interna, qualche Paese pensi di scaricare delle responsabilità sugli altri Paesi; e non ci piace immaginare che in quei Paesi si possa salvare quello che si ha in casa (e mi riferisco proprio alla Germania) creando dei conflitti sociali. I conflitti sociali non possono più essere di moda. Non lo sono più. Uso un termine non mio, ma che mi sembra assolutamente chiaro, per dire che qualcuno non ha capito che questa è una crisi geograficamente orizzontale e socialmente assolutamente interclassista. Questo è un vecchio termine, che però è utilizzato oggi da qualcuno per spiegare che nessuno si salva: non si salva l'artigiano, purtroppo, non si salva l'operaio e non si salva l'industriale.
2013-06-25	LN	VolpiRaffaele	Ma vogliamo essere propositivi, signor Presidente. Quando noi le proponiamo un'idea di macroregionalità in Europa e anche nello Stato stesso, le vogliamo rappresentare qualcosa che riguarda l'omogeneità sociale ed economica dei territori.
2013-06-25	LN	VolpiRaffaele	Se noi riusciamo, anche attraverso la collaborazione con questo Governo, a far capire che l'Europa ha la possibilità di aiutare delle situazioni omogenee, dove si rimettono allo stesso tavolo tutti gli attori sociali insieme al credito, insieme agli enti locali, insieme alle organizzazioni sindacali, su quei territori, con quelle particolarità, si può creare qualcosa di nuovo per rilanciare, a livello nazionale, un'idea di economia sostenibile e diversificata a seconda delle valorizzazioni che si possono dare ai territori e, a livello europeo, la credibilità e la riconoscibilità di quei territori con una nuova Europa. Allora, forse riusciamo a dare un nuovo indirizzo. Questa è la nostra idea originale. Spero non venga declassata come retorica, perché non lo è.
2013-06-25	M5S	CatalfoNunzia	Il nostro Paese è l'unico in Europa ad avere un così alto tasso di inattivi. In particolare, in Italia si trova un terzo degli 8,8 milioni di individui che nei Paesi dell'Unione europea dichiarano di non cercare lavoro. Ma analizziamo meglio il dato: sono prevalentemente cittadini italiani, con una piccola percentuale di stranieri, e ben 2 milioni di loro hanno un'età compresa tra i 30 e 54 anni.
2013-06-25	M5S	CatalfoNunzia	Signor Presidente, signor Presidente del Consiglio dei ministri, colleghi, la strategia Europa 2020 si prefigge l'obiettivo di rilanciare l'economia degli Stati europei nel prossimo decennio, puntando su un'economia intelligente, sostenibile e solidale. L'Italia si dovrà dunque impegnare per il raggiungimento di tali obiettivi. Negli ultimi anni, il nostro Paese ha assistito alla crescita esponenziale del tasso di disoccupazione che, secondo l'ultimo rapporto ISTAT, è passato dal 6,1 per cento del 2007 al 12,8 per cento del primo trimestre del 2013. Dal rapporto ISTAT dell'aprile 2013, risulta che i principali indicatori segnalano negli ultimi cinque anni evidenti difficoltà nell'ingresso e nella permanenza nel mondo del lavoro dei cittadini italiani. La crescita del tasso di disoccupazione è stata accompagnata non solo dalla perdita di occupati, ma anche dall'aumento delle forze lavoro potenziali, cioè inespresse (i cosiddetti inattivi), e dei disoccupati part-time. Chi sono le forze lavoro potenziali? Si tratta di cittadini che hanno perso la speranza di trovare lavoro o che non riescono nella loro ricerca. Quanti sono? Secondo gli ultimi dati ISTAT, sono più di 3 milioni i cittadini disponibili a lavorare o in cerca di lavoro e circa 3 milioni quelli che non cercano più lavoro che, sommati ai 3,276 milioni di disoccupati ed ai 605.000 sottoccupati, costituiscono un dato allarmante. Sono quasi 10 milioni i cittadini italiani che non percepiscono alcun reddito e che, quindi, sono a rischio di povertà e di esclusione sociale. Secondo i dati forniti dall'ISTAT, dal 2007 si registra un aumento degli inattivi pari al 39,2 per cento (il 12 per cento delle forze lavoro italiane), a fronte del 4 per cento dell'Unione europea: quasi il triplo della media dell'Unione. Si potrebbe cambiare l'articolo 1 della Costituzione, signor Presidente, nel seguente: «L'Italia è una Repubblica fondata sulla disoccupazione»
2013-06-25	M5S	PagliniSara	George Farquhar scriveva: «Nessun crimine è vergognoso quanto la povertà». Ebbene, arrivano nuove forme di suicidio mai viste in Italia. Presidente Letta, oggi le persone arrivano a darsi fuoco. Decidere di immolarsi col fuoco è l'atto estremo; darsi fuoco è una denuncia, una denuncia politica. Sembrano bollettini di guerra: un uomo si impicca perché senza lavoro; un uomo non viene pagato da due anni e si dà fuoco; marito e moglie si suicidano per stenti e il fratello di lei si uccide; un imprenditore si spara alla testa e potremmo continuare all'infinito. Il welfare che poggia sulla famiglia, come ammortizzatore sociale è un fallimento: la famiglia oggi non ce la fa più. I vecchi con le loro sempre più misere pensioni devono mantenere i figli giovani e meno giovani, disoccupati e inoccupati, che nemmeno lo cercano più il lavoro perché, tanto si sa, il lavoro non c'è e se va bene diventi uno dei tanti nuovi schiavi cui viene rubato il tempo, magari in un call center a 500 euro al mese senza garanzie per il futuro. Fino a quando questo miserevole equilibrio potrà funzionare? Signori, siamo lo Stato, siamo noi che decidiamo per il bene o il male dei cittadini. Nessuno vuole la sofferenza e nessuno si deve sottrarre alle proprie responsabilità: sono le scelte che rivoluzionano le cose. Partiamo pure dal concetto che i soldi non spariscono, ma semplicemente si spostano e abbiamo il dovere di spostarli là dove sono le emergenze. Vogliamo avvicinarci all'Europa? Ebbene, noi del Movimento 5 Stelle chiediamo ad alta voce che venga istituito il reddito di cittadinanza, perché nessuno deve rimanere indietro
2013-06-25	M5S	VaccianoGiuseppe	Sul merito, infatti, non si può negare che il documento proposto contenga proposte e intenti in buona parte condivisibili, volti principalmente alla semplificazione e all'armonizzazione dei sistemi impositivi, nonché al contrasto dell'ormai endemico fenomeno dell'evasione fiscale. Si pone anche l'accento, forse per la prima volta in maniera netta a livello europeo, su un altro fenomeno, che nel nostro Paese è ben noto e che crea danni pari se non superiori all'evasione fiscale: l'elusione fiscale. D'altronde, come confermato anche in un recentissimo convegno dell'Associazione nazionale ufficiali di complemento e riservisti finanzieri, tenutosi proprio a Roma, il termine «elusione fiscale» in ambito europeo spesso risulta sconosciuto e viene sostituito con un più diplomatico aggressive tax planning, ovvero pianificazione fiscale aggressiva. Su questo tema, evidentemente - e aggiungerei purtroppo - il nostro Paese è all'avanguardia. Un altro elemento positivo, che emerge scorrendo le pagine della relazione, è costituito dalla sensibilità e dall'impegno propulsivo che l'Italia - Paese spesso guardato con sospetto e magari iscritto nelle liste dei cattivi in ambito internazionale - dimostra di avere su alcune delle tematiche in oggetto. Tuttavia, come ho detto, voglio soffermarmi sulla grammatica. Sin dalle prime pagine è impossibile non notare come questo documento sia il trionfo del condizionale - si trova scritto: «dovrebbe», «potrebbe» - e tra quelli utilizzati frequentemente appaiono i termini «veto», «riserva», «contrarietà». È inoltre a mio avviso degno di nota il fatto che questi termini non sempre sono associati ai cosiddetti PIGS, ma anche a Paesi come la Gran Bretagna, la Germania e la Francia. Riprendo, signor presidente Letta, un passaggio della sua interlocuzione con il sottoscritto, relativa al suo intervento del maggio scorso, in questa Camera, in occasione del Consiglio europeo del 22 maggio. Riferendosi in particolare ai paradisi fiscali, disse: «Il problema è che su questo punto e su questo tema a livello europeo vi è un'ipocrisia insostenibile: è l'ipocrisia legata alla necessità di dire delle cose (...) e di sapere che queste stesse cose, quando si applicano, hanno delle conseguenze, che ad alcuni non piacciono (...)». Ecco, signor Presidente, chiedo a me stesso, a lei e a questa Assemblea: siamo sicuri che si tratti sempre di ipocrisia? Siamo sicuri che in questi Paesi, la cui economia innegabilmente è sempre stata trainante per l'economia dell'intero sistema Europa, non si sia alla fine sviluppata la consapevolezza che in questa Europa alcune regole vanno bene per qualcuno, ma non per tutti, e che quel qualcuno non è necessariamente uno dei Paesi in maggiore difficoltà? È la consapevolezza che il processo di unificazione sia iniziato da quello che sarebbe dovuto essere l'ultimo passaggio e avrebbe dovuto seguire un'unificazione politica e prima ancora fiscale, per non creare un'Europa a due o forse a tre velocità? È la consapevolezza che un'armonizzazione, una semplificazione della fiscalità a livello sovranazionale, un contrasto deciso a livello europeo alle dinamiche della criminalità organizzata, che ribadisco essere la prima fonte di evasione, comporta un costo per tutti e che non tutti tra i Paesi forti sono disposti a pagarlo. Signor Presidente, nel giugno del 2013 ci troviamo forse ad affrontare una discussione con almeno 15 anni di ritardo. Si tratta di una discussione che avrebbe contribuito a preparare una culla ben più confortevole per quell'Unione europea che di lì a poco sarebbe nata e che forse avrebbe meglio compensato quei sacrifici che il nostro e tanti altri Paesi europei hanno affrontato per realizzare quel progetto di cui solo adesso sembra si intuiscano le criticità. Non so dire se siamo ancora in tempo per recuperare questo ritardo, ma dato che ho sempre considerato l'esempio come prima fonte di stimolo per il cambiamento, rinnovo a lei, signor Presidente del Consiglio, l'invito che le feci un mese fa: l'Italia sia di esempio. Affrontiamo con convinzione le questioni che minano la credibilità del nostro Paese - corruzione, riciclaggio, evasione ed elusione fiscale anche in campo internazionale, reati contabili - e la nostra azione persuasiva a livello europeo sarà incisiva e convincente, anche nei confronti degli Stati più dubbiosi. Abbiamo discusso, in questo periodo, decreti in cui sono state trattate emergenze di ogni tipo, vere o indotte: forse è il caso di dedicarci anche a quelle che abbiamo trascurato negli ultimi venti anni.
2013-06-25	PD	ChitiVannino	Vi è un ultimo punto che voglio toccare. Ho apprezzato molto un passaggio della sua comunicazione alla Camera, che oggi ha ribadito e che è presente anche nella risoluzione della maggioranza: già oggi (questo vuol dire programmare per tempo, ma in modo serio) si prevede un impegno che deve caratterizzare il prossimo semestre di Presidenza italiana del Consiglio dell'Unione europea, dal luglio al dicembre 2014. Si tratta di un impegno forte sul tema delle riforme dell'Unione e della governance politica, per dare sviluppo alle misure che potranno essere decise anche in questo Consiglio europeo. Mi pare importante l'assise dei Parlamenti sul futuro dell'Europa, prevista nella risoluzione di maggioranza, e ritengo molto importante che l'Italia manifesti la propria volontà di caratterizzare fortemente il proprio impegno in quei sei mesi perché si facciano passi concreti per la costruzione di una grande democrazia sovranazionale. Si tratta di un impegno costituente. Questo rilievo non è separato dai temi che affrontiamo. Sono convinto che qui in Parlamento e nel Paese ci troviamo d'accordo, probabilmente in molti, quando discutiamo delle cause della crisi e dell'emergenza dell'occupazione; ma se poi diciamo a cosa è dovuto politicamente e cosa dobbiamo fare, lì le strade possono differenziarsi. Qualcuno ritiene che dipenda dal fatto che l'Europa è troppo ingombrante e che se si fosse meno dentro l'Europa o se, addirittura, si uscisse dall'Europa ‑ come in questi giorni è stato ripetuto ‑ vi sarebbe un destino straordinario perché lo Stato riprenderebbe in mano le sorti del nostro Paese. Per noi non è così. Per noi, a livello politico, c'è troppo poca Europa; c'è un metodo intergovernativo che è tornato a premere e ad essere condizionante, a rinazionalizzare competenze europee, tant'è che in materie come la politica estera e di sicurezza ‑ vedi il caso della Turchia e della Siria ‑ l'Europa si presenta in modo diviso e flebile. Occorre costruire una grande democrazia sovranazionale, e credo che questo sia un impegno che caratterizzerà fortemente il semestre in cui noi guideremo il Consiglio europeo. Anche da parte mia, signor Presidente, in bocca al lupo per il Consiglio europeo.
2013-06-25	PD	ChitiVannino	Voglio soprattutto richiamare due temi: il primo è quello su cui il nostro Governo ha insistito e che è riuscito ad inserire con forza all'ordine del giorno di questo Consiglio europeo. Mi riferisco all'emergenza relativa alla disoccupazione, soprattutto a quella giovanile. Vi sono dati impressionanti, e lei li ha citati. Eurostat afferma che ci sono oltre 26 milioni di disoccupati in Europa - ripeto: 26 milioni di disoccupati - e le cifre della disoccupazione giovanile sono in percentuale gravissime: oltre il 23 per cento al livello europeo, e in Italia il 40,1 per cento.
2013-06-25	PD	DiGiorgiRosaMaria	Signor Presidente, intervengo brevemente soltanto per ricordare qualcosa che domani si leggerà sui giornali: mi riferisco a una celebrazione cui ha partecipato il Presidente della Repubblica. Oggi, infatti, il Consiglio nazionale delle ricerche (CNR) compie 90 anni di vita, quindi nell'ambito della Giornata dell'innovazione al CNR in piazzale Aldo Moro a Roma è stata celebrata questa manifestazione con il ministro Maria Chiara Carrozza, il presidente della Repubblica Giorgio Napolitano e il presidente del Senato Pietro Grasso: un secolo di storia per un'avventura iniziata nel 1923 dal CNR, che alla sua fondazione ebbe come primo presidente il famoso matematico Vito Volterra, che ricordo perché nasce dalla sua idea. Per quanto ci riguarda, anche oggi il presidente Letta ci ha raccontato e ci ha convinto ancora una volta di quanto lo sviluppo sia importante e di quanto sia utile la ricerca scientifica nel nostro Paese e all'interno dell'Europa. Il CNR celebrerà durante l'anno questo suo novantesimo anniversario con un programma di iniziative che coniugheranno ricerca scientifica, innovazione, rapporto con i territori e soprattutto con il mondo dell'imprenditoria e della pubblica amministrazione, rinnovando quelle che sono da sempre le linee guida del CNR ispirate ai principi di autonomia, interdisciplinarità e internazionalità. Si tratta, pertanto, di un'occasione irrinunciabile per aprire un momento di riflessione e di confronto sui valori della ricerca scientifica, sulla sua importanza per la vita economica e sociale. Non dobbiamo mai considerare l'investimento nella ricerca una spesa, ma semplicemente un modo per sviluppare il nostro Paese all'interno dell'Europa. La ricerca italiana è di qualità elevata, elevatissima; troppi giovani ancora se ne vanno all'estero (il che va bene), però non ritornano perché le nostre condizioni non sono competitive per un giovane o per una persona che vuole dedicare la sua vita alla ricerca; quindi, abbiamo molto da fare. Oggi il presidente del CNR Nicolais ha ricordato quanto il CNR abbia sostenuto e favorito l'ammodernamento, la creatività, la crescita sociale e culturale, la competitività e la produttività del Paese in questi novant'anni, insieme al dialogo con imprese, istituzioni e comunità scientifiche. Pertanto, come il Ministro oggi ha ripetuto, dobbiamo puntare sulla conoscenza, perché è solo con la conoscenza e con lo sviluppo delle nostre intelligenze che potremo ancora credere nel futuro. Signor Presidente, le chiedo di poter allegare al Resoconto il testo integrale del mio intervento.
2013-06-25	PD	GattiMariaGrazia	Il 22 aprile 2013 il Consiglio europeo ha emanato una serie di raccomandazioni relative all'istituzione della Youth Guarantee, in cui si riconosce che la disoccupazione giovanile lascia tracce permanenti, con rischi più pesanti di disoccupazione futura, con rischi di livelli di reddito ridotti in futuro e di trasmissione di povertà fra generazioni e con il consolidamento delle tendenze demografiche negative. L'Europa propone uno strumento per contrastare questo quadro. Si dice che, entro quattro mesi dalla perdita di lavoro per un giovane fino a 25 anni (in Italia bisognerebbe spostare il limite a 29 anni) o dall'uscita dalla scuola, bisogna contattare e prendersi carico del giovane, proporre un'offerta qualitativamente valida - ripeto: qualitativamente valida - di lavoro, completamento dello studio, apprendistato o tirocinio. Per questo si stanziano 6 miliardi nel periodo 2014-2020. Noi, presidente Letta, sosteniamo e comprendiamo la sua richiesta di concentrare il più possibile le risorse e di poter cominciare ad utilizzarle già dall'inizio del 2014 e comprendiamo e condividiamo la richiesta di rifinanziamento a partire dal 2016. Bisognerà poi tener conto dei diversi sistemi nazionali e locali, delle differenze di genere o comunque delle differenze e della diversità dei giovani ai quali sono destinate le misure. Dobbiamo fare però delle cose fondamentali e generali per il nostro Paese. Bisogna riorganizzare i servizi per l'impiego; si tratta di riattivare la delega relativa ed esercitarla il prima possibile. Nel frattempo, però, bisogna collegare i servizi per l'impiego che ci sono, metterli in rete con i soggetti istituzionali e sociali coinvolti, anche per corrispondere alle richieste europee di presa in carico dei giovani. Poi bisognerà sviluppare la capacità di utilizzo dei diversi fondi europei in modo integrato. Non parlo solo del Fondo sociale europeo (c'è la proposta che, nell'ambito degli interventi finanziabili con il Fondo sociale, venga definita una specifica iniziativa a favore dell'occupazione giovanile), ma parlo di tutti i fondi. Parlo, ad esempio, del Fondo europeo per lo sviluppo regionale (è essenziale il legame fra FSE e FESR per le nostre Regioni), del Fondo di coesione, del Fondo europeo agricolo per lo sviluppo rurale e del Fondo europeo per gli affari marittimi e la pesca. Insomma, bisogna lavorare in modo integrato. Poi, presidente Letta, noi abbiamo drammatiche disuguaglianze da colmare. Abbiamo le disuguaglianze territoriali (e qui bisogna essere consapevoli che, se cresce il Sud del Paese, le altre aree crescono di più), le disuguaglianze di genere (e qui fatemi dire che sta aumentando la povertà femminile ed infantile). Sappiamo tutti - e l'esperienza degli altri Paesi ce lo conferma - che le donne che lavorano fanno più figli e li allevano meglio. Abbiamo poi le disuguaglianze di reddito: rischiamo generazioni di uomini e donne da assistere, se continuiamo così. La lotta alle disuguaglianze genera coesione sociale e sviluppo, se la si affronta con spirito solidale. Nella Youth Guarantee si parla di esperienze di lavoro per i giovani. Da questo punto di vista, la situazione è molto pesante nel nostro Paese. Dovremmo trovare nuove possibilità, con progetti di interventi in ambiti caratterizzati da alta intensità di lavoro - penso all'assistenza alle persone, all'intervento di ripristino ambientale e di cura del territorio, alla cura del patrimonio culturale e a molte altre cose che ci possono venire in mente - che permettano esperienze e messa alla prova delle competenze. Gli strumenti li abbiamo. Pensiamo all'esperienza del servizio civile: andrebbe adattata e rimodulata, ma ha già dato buona prova di sé. Bisogna tenere sempre presente, però, che non vanno mai svalutati il lavoro, le regole sottese al lavoro, la dignità dei giovani lavoratori. In effetti, si parla sempre di offerta qualitativamente valida. Ci sono poi la formazione e la lotta alla dispersione scolastica. Sono contenta della presenza della Ministra dell'istruzione, dell'università e della ricerca. Bisognerà tener conto anche in questo caso delle differenze. I dati sulla dispersione scolastica ci dicono, ad esempio, che molti sono giovani stranieri; e sotto questo profilo va dato valore alla formazione, anche a quella professionale e tecnica. Occorrerà riqualificare scuole ed insegnanti. I nostri istituti tecnici hanno una grande tradizione e sono stati il volano che ci ha permesso di diventare il secondo Paese manifatturiero d'Europa; bisogna recuperarla ed integrare i giovani in tale processo. Per quel che riguarda apprendistato e tirocini, oltre a partecipare all'alleanza europea per l'apprendistato e a intervenire con modifiche alla normativa che rendano l'istituto appetibile in questo periodo di crisi, con l'apparato produttivo nella situazione che conosciamo, bisognerà integrare le diverse esperienze che sono già state sviluppate in diverse Regioni - presidente Letta, non credo di dover parlare a lei circa l'esperienza «Giovani Sìۚ» della Toscana - in cui, oltre a stage e tirocini, vengono incentivati progetti di lavoro autonomo e di autoimprenditorialità e si dà supporto anche alla volontà di vita autonoma delle ragazze e dei ragazzi. Vanno valutate le esperienze fatte per coglierne gli aspetti positivi e i problemi che sono stati generati per superarli. Signor Presidente del Consiglio, siamo consapevoli che c'è bisogno di crescere e di riattivare la domanda interna per risolvere i problemi della disoccupazione. Ma pensiamo che lo Youth Guarantee possa assolvere ad un compito fondamentale: non far sentire soli i giovani in una situazione così difficile, non abbandonarli e prepararli a cogliere con profitto i segnali, anche deboli, di una crescita che riparte. La sosteniamo, signor Presidente, perché crediamo che il Paese abbia bisogno della forza e dell'energia dei giovani e riteniamo che i giovani che vivono in Italia pensano, si sentono e si relazionano fra loro come giovani europei.
2013-06-25	PD	GattiMariaGrazia	Signora Presidente, signor Presidente Letta, interverrò a proposito della necessità di approntare strumenti e recuperare risorse per affrontare concretamente l'emergenza della disoccupazione giovanile in Europa.
2013-06-25	PD	MarinoMauroMaria	Quanto invece alle politiche, rimarco, da presidente della Commissione finanze e tesoro, la qualità e la rilevanza delle questioni oggetto del prossimo Consiglio. Mi preme, peraltro, premettere ancora una considerazione di fondo: al di là delle singole materie all'ordine del giorno della riunione di Capi di Stato e di Governo, appare di tutta evidenza che l'obiettivo degli incontri futuri non può che essere la definizione di strategie complessive e di strumenti adeguati per affrontare la grave recessione in atto e riportare i livelli produttivi dell'area comunitaria su standard precrisi. Le prospettive finanziarie presentano oggi un grado minore di incertezza rispetto al passato e quindi le scelte della politica possono orientare complessivamente l'azione dei Governi in una direzione che può giovarsi delle conquiste sul fronte del rigore finanziario, che rimane un orizzonte imprescindibile, ma non più come l'unica strada da percorrere. La politica fiscale e tributaria è il centro dell'attuale decisione politica: va rimarcato il ruolo propulsivo delle politiche fiscali. Occorre individuare i settori per i quali il livello del prelievo ostacola la crescita economica e operare di conseguenza. Non si tratta di scegliere i comparti produttivi meritevoli di attenzione, ma di indirizzare le risorse pubbliche a favore delle attività orientate al mercato, penalizzando - anche attraverso un incremento delle tasse - le posizioni di rendita e di ricchezza improduttiva. A me pare che l'attuale crisi si manifesti non solo con la contrapposizione tra protetti e non protetti, tra vecchi e giovani, tra donne e precari e integrati, ma sopratutto tra chi opera nel contesto della concorrenza e nel mercato (anche globale), e che quindi è costretto a recuperare competitività ed efficienza, e chi non è esposto a tale rischio. Il fisco, quindi, deve orientarsi verso il primo settore, anche con un'azione di semplificazione e snellimento delle procedure. Auspico pertanto che tale impostazione, nel rispetto dei patti sottoscritti, ma nella convinzione di operare per una più elastica applicazione dei vincoli comunitari, sia alla base della discussione del Governo italiano per il prossimo Consiglio. Oltre a tale impostazione di fondo, voglio svolgere alcune considerazioni di merito rispetto alle questioni oggetto del Consiglio europeo. Per quanto riguarda le raccomandazioni all'Italia, la Commissione si sofferma, tra l'altro, sulla dichiarazione resa dal Governo italiano il 17 maggio, volta a confermare gli impegni assunti con il Programma di stabilità 2013 e ad annunciare nuove misure da adottare nel pieno rispetto degli obiettivi di bilancio. Tali misure, contenute nel decreto legge n. 54 del 2013, comprendono la sospensione della rata di giugno dell'IMU sulle abitazioni occupate dal loro proprietario (cosiddetta IMU prima casa), e il rifinanziamento degli ammortizzatori sociali attraverso una riallocazione delle risorse di bilancio disponibili oltre a quelle congelate in occasione della riforma del mercato del lavoro nel 2012. Secondo la valutazione della Commissione, tali misure, se attuate in modo coerente, «non hanno un'incidenza significativa sul deficit», che dovrebbe rimanere inferiore al valore di riferimento del 3 per cento del PIL. La Camera ha già licenziato il testo del decreto-legge e le Commissioni riunite 6ᵃ e 11ᵃ del Senato si apprestano ad esaminare tale provvedimento: senza anticipare l'esito del dibattito - che è rimesso alle rispettive Commissioni - esprimo l'impegno a convertire il decreto in tempi rapidi per confermare gli impegni assunti dall'Italia su tale fronte. Il rinvio del pagamento della rata dell'IMU non è un escamotage, ma serve al Governo e al Parlamento per individuare la soluzione condivisa più adatta su un fronte fiscale che vede allineate diverse opzioni: nel corso delle audizioni dell'indagine conoscitiva sulla tassazione degli immobili, il cui ciclo si è concluso oggi in Commissione finanze e tesoro, sono emersi molteplici spunti e differenti posizioni, ma appare confermata la strada di una revisione della disciplina fiscale in grado di ridurre considerevolmente il prelievo. Anticipo peraltro che una revisione dell'IMU va inquadrata in un disegno complessivo di riforma della tassazione sugli immobili: in tale quadro andranno quindi valutate le scelte - anche in vista di interventi di compensazione e per equilibri differenti - che si andranno a compiere sul comparto. Signor Presidente del Consiglio, lei ha detto che ci attende un confronto politico arduo contro gli egoismi nazionali: questo è quello che lei dovrà affrontare nel prossimo Consiglio europeo. Dunque, signor Presidente, faccia sentire alta la sua voce, faccia sentire alta la nostra voce per realizzare nel più breve tempo possibile le quattro unioni per completare l'unione monetaria: quella bancaria, quella fiscale, quella economica e soprattutto quella politica (a cui fa riferimento il documento dei quattro Presidenti). In tal modo, si potranno raggiungere i due obiettivi principali che ci ha indicato, primo fra tutti, il movimento federalista. Il primo obiettivo è la firma di un patto precostituzionale da parte dei Paesi dell'eurozona, che contenga l'impegno di passare da un Governo provvisorio ed intergovernativo ad uno democratico e federale, della moneta, della fiscalità dell'eurozona e dell'economia; il secondo obiettivo è la convocazione in tempi brevi di una Convenzione costituente europea con il mandato di elaborare la Costituzione federale dell'Unione e di stabilire le norme transitorie per regolare le relazioni e il passaggio fra vecchie e nuove istituzioni europee. Solo così avremo contro l'Europa delle tecnocrazie, la vera Europa dei popoli e avremo argomenti per vincere troppo facili demagogie. Buon lavoro, signor Presidente.
2013-06-25	PD	MartiniClaudio	Signor Presidente, signor Presidente del Consiglio, il Gruppo del Partito Democratico voterà a favore della proposta di risoluzione di maggioranza perché nel merito vi sono almeno tre aspetti molto importanti. Innanzitutto, il Consiglio europeo avrà al primo posto i temi dell'occupazione giovanile, come lei ha detto, e l'attuazione del patto per la crescita e l'occupazione, non proposti in contrasto con il risanamento necessario, ma con un profilo forte, visibile, più credibile rispetto a precedenti generiche affermazioni. Questo dato è un successo del Governo. Perché una svolta sui temi della crescita e dell'occupazione è premessa e condizione di altri traguardi, anche in chiave interna. È vero infatti che il lavoro lo creano le imprese e non le leggi, ma è altresì vero che senza l'impulso di politiche pubbliche mirate ed efficaci è difficile che le imprese ci provino; anche perché sui temi della crescita e dell'occupazione c'è pure una qualità da ricercare. La risoluzione lo dice, parlando di sostenibilità, innovazione, conoscenza, e noi siamo d'accordo. La proposta di risoluzione prende poi sul serio le raccomandazioni rivolte all'Italia dopo la chiusura della procedura di deficit eccessivo. È il secondo motivo del nostro voto positivo. Dobbiamo misurarci con le sfide lì contenute; il che non vuol dire accettare tutto passivamente senza svolgere un ruolo attivo. Oggi dobbiamo evitare due errori di segno opposto cui abbiamo assistito, ad esempio, ai tempi della difficile discussione sulla lettera della BCE, nell'estate di due anni fa. Da un lato considerare quelle indicazioni come dogmi, farle diventare tutta la nostra strategia, quasi fideisticamente. Dall'altro gridare all'ingerenza o cercare di sfuggire alle sfide e agli impegni che lo scenario europeo ci propone. Nessuna di queste due vie è feconda. Occorre accettare la prova, pur se ardua e di lungo periodo. Il tema del risanamento è in realtà nostro, non ci viene imposto da nessuno. E la nostra responsabile autonomia può esercitarsi su come l'obiettivo si raggiunge, sul quantum di equità, dì qualità, di coesione nazionale saremo capaci dì introdurre nelle manovre di aggiustamento budgetario. Tanto più chiaro e credibile sarà l'impegno a chiudere la stagione interminabile del debito, maggiore sarà lo spazio nostro per le esigenze di flessibilità e di adattamento alle nostre esigenze nazionali. Terzo punto chiave della proposta di risoluzione è la sollecitazione per una più forte Unione politica, sul terreno economico, fiscale e bancario e su quello della complessiva solidarietà istituzionale e politica. Senza ridurre questo pesante deficit di politica, di visione (come lei ci ha detto stasera), il compito nostro sarà molto difficile. È l'Europa il terreno dove si coglie meglio il nesso inscindibile fra sociale e istituzionale, tra economico e istituzionale. I cittadini chiedono interventi rapidi e incisivi, non possiamo rispondere solo con nuove architetture costituzionali, a meno che - e questo è il caso dell'Europa, lei lo ha detto - non risulti chiara la connessione tra riforma istituzionale e forte impatto delle misure economiche e sociali. Chi saprà spiegare e realizzare questo aggancio avrà un indubbio punto di vantaggio sul piano politico e su quello del consenso. L'Europa, presidente Letta, è il luogo dove si incontrano virtuosamente la «politica» e le «politiche», come lei ama dire. La politica intesa come visione, come progetto di futuro; le politiche viste come strumenti, come sistemi relazionali, come alleanze tra soggetti istituzionali e sociali. Due ultime riflessioni, signor Presidente, prima di chiudere. La prima è questa: la tematica europea dovrebbe appartenere alla ristretta cerchia del patrimonio condiviso dal Paese, dal suo ceto politico tutto, dal suo gruppo dirigente più vasto. Senza tema di esagerare, direi che dovrebbe stare, senza sfigurare, insieme alle regole costituzionali ed elettorali. Intendo in questo caso una generale accettazione della politica europeista, dei suoi valori e delle sue regole, ossia il quadro che definisce il «come» si opera, le regole dentro le quali ci si muove. Sul «cosa» fare, sulle scelte politiche e programmatiche, vale ovviamente il voto popolare, vale il principio di maggioranza così come organizzato nei Trattati dell'Unione. Oggi - e da qualche anno - c'è il segno della destra e del centrodestra sulle politiche europee, perché i partiti di destra e di centrodestra sono maggioritariamente prevalenti all'interno dei 27 Paesi membri e nel Parlamento europeo: è normale e giusto riconoscerlo e prenderne atto. In passato ci fu un segno diverso e così potrebbe essere anche in futuro. Tuttavia, consentire all'Europa di vivere e di pesare, anche prima delle sue scelte politiche e delle sue maggioranze, è tema che ci riguarda tutti, perché il modello europeo deve funzionare in quanto tale, la sua ragion d'essere deve esistere prima delle battaglie politiche sui contenuti: e questo non è ancora un dato pacificamente acquisito. La mia ultima considerazione ci porta più vicini alla situazione italiana ed è che il tema Europa è quello politicamente e programmaticamente più pregnante per misurare la capacità di una politica delle «larghe intese» di far fronte alle difficili sfide che abbiamo davanti. Su questo tema abbiamo misurato in passato, tra le forze che oggi sostengono il Governo, distanze culturalmente e qualitativamente significative, forse più che su altri temi. Esse possono sembrare in via di superamento, con il comune giudizio sull'inadeguatezza della politica di austerità così come si è esplicata in Europa. Ad esempio, da più parti leggiamo oggi citazioni positive delle idee di Paul Krugman, dopo che per anni si è irriso ad ogni teoria che non discendesse dal pensiero unico della Scuola di Chicago. Ma la giusta critica ai limiti dell'austerità a senso unico non definisce da sola una politica, non delinea un orizzonte strategico, non fa da sola alleanza in Europa. Essa può portare, ad esempio, ad assumere seriamente il tema del rigore e del risanamento, pur cum grano salis o con la schiena dritta, o invece a relativizzarne il valore, lasciando capire che le cose non sono così gravi e che si può sfuggire al principio di realtà. Può sollecitare nuove politiche pubbliche, intelligenti e non invasive, o invece propugnare nuove deregulation, nuovi conflitti tra Stato e mercato. Può rivendicare un più forte e ambizioso bilancio dell'Unione europea, che sposti al livello comunitario i grandi quadri degli investimenti, o invece chiedere di ridurlo e dare come percorribile la rinazionalizzazione di pezzi importanti della politica. Può suggerire la costruzione di relazioni nuove, dialettiche ma feconde, tra Italia, Germania, Francia, Gran Bretagna e Spagna, o invece proporre bracci di ferro diplomatici con la cancelliera Merkel o con la Commissione. Può infine condurci a sfidare vecchi e nuovi populismi, che si alimentano proprio delle difficoltà dell'Europa, o invece lisciare loro il pelo, visto che tra un anno si vota per il Parlamento europeo. Tra queste concezioni diverse si gioca la vera partita politica oggi. Essa va condotta seriamente sui piano valoriale, culturale e politico, a mio avviso in due modi: sul terreno delle idee e dei programmi, con il pieno e legittimo dispiegarsi dell'autonomia e dell'iniziativa di ogni forza politica; e dentro il Governo, trovando le sintesi via via più dinamiche ed efficaci, cose che oggi ritroviamo nella proposta di risoluzione di maggioranza. Concludendo, il Partito Democratico farà la sua parte, non nasconderemo le diversità, presenteremo il nostro disegno complessivo, ma opereremo in modo costruttivo e attivo perché il Governo e le sue sintesi politiche possano produrre buoni risultati, per l'Italia e per l'Europa tutta. Grazie, presidente Letta, per il suo lavoro.
2013-06-25	PD	SantiniGiorgio	Presidente Letta, sono convinto, dopo l'intervento che lei ha fatto oggi in quest'Aula, che l'Italia potrà presentarsi a testa alta al prossimo Consiglio europeo, non solo per le proposte che lei porterà, ma anche in virtù delle azioni di risanamento realizzate nei conti pubblici negli ultimi due anni e per il fatto che usciamo dalla procedura d'infrazione per deficit eccessivo. Spero che questo importante risultato aumenterà la nostra credibilità sui mercati a livello internazionale e darà all'Italia una maggiore capacità di incidere sulle politiche dell'Unione. Ricordiamo però che questo è un risultato frutto di un'austerità pesante, di un rigore sui conti pubblici che ha richiesto ingenti sacrifici alle famiglie, alle imprese, ai cittadini, in particolare quelli a più basso reddito. Oggi il Paese è in grande difficoltà, con aziende grandi e piccole che chiudono, una pressione fiscale troppo elevata, una disoccupazione allarmante. In queste settimane lei ha molto positivamente portato all'attenzione dei nostri partner europei la difficile situazione dell'occupazione, di quella giovanile in particolare, che è italiana ma comune anche a molti altri Paesi europei e richiede immediate misure da parte dell'Unione. È quindi importante spendere ora nel Consiglio europeo questa credibilità per impegnare la Commissione ad attuare interventi più decisi al fine di dare nuovo ossigeno alle imprese, ai disoccupati e ai giovani italiani. Oggi dobbiamo mettere al centro il tema della crescita e dell'occupazione. Solo un'avvertenza: non facciamoci attrarre dall'accattivante suggestione di poter sforare il parametro del 3 per cento nel rapporto tra deficit e PIL. Forse è vero, come qualcuno ha detto, che anche facendolo non saremmo cacciati dall'Europa, di cui siamo orgogliosi fondatori, ma il tema è un altro e riguarda il modo in cui vogliamo stare in Europa: non come fanalino di coda, non come anello debole, nazione inaffidabile; vogliamo essere il motore del cambiamento della politica europea, e questo lo si ottiene solo partendo dal rispetto dei patti. Oltre al tema dell'occupazione, su cui lei si è intrattenuto e rispetto al quale anche il dibattito è stato molto esplicito, chiediamo di cambiare passo per quanto riguarda la politica economica in senso più specifico. Noi individuiamo alcuni passaggi su cui vorrei soffermarmi. Innanzitutto, come diceva nel suo intervento, occorre un'attuazione più incisiva del programma europeo sulla crescita e l'occupazione, fondata su un ruolo più forte della Banca europea per gli investimenti, per favorire il credito che, come sappiamo, è motore dello sviluppo. In secondo luogo, credo andrebbe riproposto in Europa il rilancio di un piano di grandi infrastrutture europee con l'emissione di project bond garantiti da obbligazioni di tipo europeo: questo è un tema abbandonato, ma credo che per lo sviluppo sarebbe importante riproporlo. In terzo luogo, penso all'introduzione della cosiddetta golden rule, cioè la possibilità che i Paesi in regola col parametro del 3 per cento possano scorporare da tale vincolo gli investimenti qualificati come produttivi: infrastrutture, ricerca, formazione, politiche di sviluppo settoriale oltre che dell'occupazione. Mi auguro che l'Italia abbia la forza di porre tale tema in questo Consiglio europeo, perché per l'Italia significherebbe poter disporre nel 2014 di margini di flessibilità importanti, che potrebbero permettere di riconsiderare il Patto di stabilità interno per i Comuni e anche la conclusione già nel 2014 del pagamento dei debiti della pubblica amministrazione verso le imprese. Sarebbe infine opportuno utilizzare meglio i fondi strutturali a disposizione: abbiamo sentito la grave denuncia del ministro Moavero che ha parlato del 60 per cento di mancato utilizzo di tali fondi. Tuttavia, signor Presidente Letta, vi è anche la necessità di porre a livello europeo il tema di concentrare maggiormente il ciclo dei fondi europei 2014-2020 sugli obiettivi di crescita degli investimenti per il sistema dell'occupazione, della ricerca, della capacità di creare sviluppo. Ritengo, ad esempio, che ciò da noi significherebbe che il Fondo sociale potrebbe diventare nei sei anni che abbiamo di fronte il vero motore di una politica per l'occupazione e per i giovani. Concludendo, signor Presidente, le rivolgo un ultimo incoraggiamento a proseguire nella sua azione decisa in Europa. Le istituzioni europee non siano solo i luoghi della ragioneria e della finanza: gli accordi di stabilità sono strumenti, non il fine; il fine di un progetto europeo è fatto di lavoro, crescita, inclusione sociale. Prima delle tabelle e dei numeri dei vincoli macroeconomici che ci legano ai nostri partner ci sono i comuni valori che condividiamo, i quali ci portano a dire che vogliamo stare in Europa con una vocazione italiana a essere motori di un'integrazione europea più portatrice di opportunità positive e socialmente avanzate per tutti i suoi concittadini. In questo senso le auguro buon lavoro per il nostro Paese e per l'Europa unita.
2013-06-26	LN	BellotRaffaela	La tutela dell'istituzione famiglia e la valorizzazione della missione politica sono gli assiomi dai quali partire per rifondare quel sentimento identitario e culturale del nostro popolo e dar vita finalmente ad una rinnovata Unione europea: l'Europa dei popoli.
2013-06-26	LN	BellotRaffaela	Per dare una risposta a tutto ciò è ovvio che sia necessario promuovere nel breve periodo interventi straordinari, diretti ad incrementare le risorse da destinare alle politiche mirate a contrastare la diffusione della condizione di povertà vissuta da molti cittadini e famiglie. È importante inoltre che si prevedano misure di sostegno alle politiche economiche degli enti locali, che hanno la responsabilità diretta di quel welfare territoriale che si presenta come prima, reale e concreta struttura per sviluppare una rete di aiuti concreti alla popolazione. La recente esperienza deludente del progetto di Costituzione dell'Europa unita dovrebbe servire da monito per dare come assiomatico il presupposto che la politica non può essere sostituita. È oramai evidente il miserabile fallimento di dar vita ad una Europa unita, oggi fondata esclusivamente su criteri economicistici. Un'Europa che si è dotata di una moneta unica ancor prima di aver raggiunto una sufficiente omogeneità culturale, politica e sociale. Un mostro che, come nel mito di Kronos, si è nutrito dei suoi stessi figli. Questa Europa, plasmata in modo ideologico dal potere della grande finanza e privata di qualsiasi riferimento storico e culturale, ha generato, infatti, un diffuso sentimento critico nei suoi stessi confronti, tanto che, ogni qualvolta è stato possibile sottoporre a referendum la ratifica di un trattato comunitario, l'esito è stato puntualmente negativo. Ma per far tutto ciò è necessario con coraggio ammettere il fallimento dell'attuale sistema ed adoperarsi in tempi rapidi per fornire a questo Paese una via d'uscita. È necessario, infatti, che si provveda immediatamente a mettere in atto tutti gli adempimenti necessari all'applicazione di quanto definito nella riforma sul federalismo fiscale. È infatti inaccettabile che 1'introduzione del federalismo fiscale, pur rappresentando un cambiamento epocale che segna finalmente una netta inversione di rotta in merito alle politiche sociali, subisca nei fatti un inspiegabile rallentamento nella sua effettiva applicazione. Questa riforma interviene sull'assetto dei rapporti finanziari tra Stato, Regioni ed enti locali, modificando in profondità il modello che ha regolato, fino ad ora, il finanziamento degli enti territoriali, al fine di rendere migliore il funzionamento delle amministrazioni, la qualità della spesa e gli equilibri di finanza pubblica. Un sistema innovativo, nel quale, superati i trasferimenti, le risorse finanziarie derivano da tributi ed entrate propri, da compartecipazioni al gettito di tributi erariali e dal fondo perequativo per i territori a minore capacità fiscale. La legge delega n. 42 del 2009 prevede il passaggio graduale dal finanziamento basato sul criterio della «spesa storica» a quello, necessario e fondamentale, determinato in relazione al cosiddetto fabbisogno standard. Il passaggio dalla spesa storica al costo standard è finalizzato, in ultima istanza, ad orientare la politica delle amministrazioni comunali verso una nuova logica meritocratica, che eviti le note inefficienze del passato e introduca nuove logiche manageriali di gestione delle risorse pubbliche. È una rivoluzione culturale che richiederà, anche da parte delle amministrazioni comunali, un notevole sforzo di cambiamento delle tradizionali formule amministrative, ma che sicuramente nel medio-lungo periodo determinerà un miglioramento complessivo della qualità, dell'efficienza e dell'efficacia dei servizi destinati alla persona. È evidente come, attraverso questo approccio, si possa promuovere un cambiamento radicale del governo locale e, quindi, dell'intero Paese. Un percorso articolato e progressivo che verrà completato con l'approvazione di una complessiva riforma che ridefinisca le funzioni fondamentali degli enti locali, al fine di semplificare, ridurre i costi e consentire un maggior controllo da parte dei cittadini, stabilendo, attraverso la definizione dei criteri di sussidiarietà orizzontale e verticale, le modalità con le quali lo Stato può trasferire le ulteriori funzioni amministrative. Una riforma che inevitabilmente comporterà consistenti risparmi di spesa per la macchina pubblica e un complessivo snellimento delle strutture amministrative e che permetterà ai cittadini di sentirsi realmente vicini ai propri amministratori. Questa nuova autonomia regionale e locale sarà guidata in base ai principi di coordinamento che sono elencati nella legge delega. Tra questi, quello del favor familiae : «individuazione di strumenti idonei a favorire la piena attuazione degli articoli 29, 30 e 31 della Costituzione, con riguardo ai diritti e alla formazione della famiglia e all'adempimento dei relativi compiti». Si tratta di principi altamente innovativi che connotano questa riforma nella direzione di un maggiore riconoscimento dei carichi familiari e quindi nella direzione di una maggiore attuazione del favor familiae che orienta il nostro dettato costituzionale. Per dare un segno decisivo di cambiamento bisogna innanzi tutto che la società si riappropri di quei principi e valori insiti nella tradizione religiosa, etica e culturale del nostro Paese. Riappropriarsi di questi valori fondanti della nostra società significa in primo luogo riaffermare la forza insita nell'istituzione della famiglia. Per noi è irrinunciabile l'esigenza di difendere la famiglia non a parole, ma con atti e scelte politiche chiare.
2013-06-26	LN	BellotRaffaela	Signor Presidente, signora Vice Ministro, onorevoli colleghi, in un'Europa colpita dalla grave crisi economica e finanziaria, è doveroso che chiunque voglia mettere a disposizione tempo ed energie al servizio del popolo nell'attività politica tragga ispirazione dalla difesa dei valori identitari e si impegni per la tutela di quel sistema di garanzia che si fonda sul rispetto dei principi e beni che rappresentano il motore di un Paese civile. É doveroso ricordare come l'attuale crisi economica abbia origine dal crollo dei mutui subprime dell'estate 2007 con il conseguente fallimento a catena di alcune banche di affari che, senza alcuna regolamentazione e per giunta con la copertura ufficiale delle agenzie private di certificazione, operavano attraverso fraudolenti meccanismi di speculazione finanziaria. Tra le cause principali dell'attuale crisi vi è il fallimento di un modello economico e politico, nel quale le istituzioni hanno abdicato il loro ruolo di garanti delle regole al potere esercitato dalla finanza e dalla grande industria. È un cancro diffuso in tutti i settori, che vede però il concentrarsi delle sue metastasi proprio in quelle operazioni speculative messe in atto dalle agenzie di intermediazione finanziaria. La così tanto decantata autoregolamentazione del mercato si è dimostrata totalmente fallimentare. Il sistema finanziario e monetario, sempre più deregolamentato e sottratto ai controlli preposti, ha minato ogni forma di governance, dando così origine ad una serie di bolle finanziarie e distruggendo i settori industriali, commerciali e agricoli produttivi. Questo scenario di crisi è stato, inoltre, accompagnato da una evidente intensificazione del mal costume di politicanti affaristi, inclini alla corruzione e alla collusione, alimentando nell'opinione pubblica una disaffezione nei confronti della politica.
2013-06-26	M5S	BenciniAlessandra	D'altra parte, è d'obbligo far notare come non si veda quale migliore misura potrebbe essere adottata dall'Italia per raggiungere gli obiettivi che si è posta. Nell'ambito della Strategia Europa 2020, si dice appunto che deve essere ridotto il numero degli indigenti: entro quella data, l'Italia punta infatti a ridurre questo numero di 2,2 milioni rispetto ad oggi. Quindi, entro il 2020, l'istituzione di un reddito minimo garantito darebbe probabilmente la possibilità di avere meno persone povere.
2013-06-26	M5S	BenciniAlessandra	Del resto i vincoli europei alla spesa non possono essere utilizzati come alibi anche per un altro motivo. Sono state proprio le istituzioni della Comunità europea, infatti, a indicare in più occasioni agli Stati membri la necessità di introdurre programmi nazionali di lotta alla povertà e all'esclusione sociale che prevedessero strumenti universalistici di tutela a partire proprio dal reddito minimo garantito. L'Europa, che noi ricordiamo spesso per i vincoli economici che ci impone, ha adottato in sede di Parlamento europeo una risoluzione sul «reddito minimo nella lotta contro la povertà e la promozione di una società inclusiva in Europa», con una maggioranza di 540 voti a favore e 30 contrari; tale risoluzione, in modo ancora più netto rispetto ad una precedente sullo stesso tema del 2008, ha sancito in modo pieno il riconoscimento di un diritto dei cittadini dell'Unione e delle persone che vi risiedano stabilmente ad un reddito che ne salvaguardi la dignità sociale.
2013-06-26	M5S	BenciniAlessandra	Ecco allora che anche in Italia, come già succede diffusamente in Europa, è urgente e necessaria l'introduzione del reddito minimo garantito. Non fosse altro, un po' cinicamente, per gli effetti benefici che una tale misura avrebbe immediatamente dal punto di vista dei consumi interni. È risaputo infatti che la propensione al consumo è elevata quando a beneficiare di incrementi di reddito sono persone con difficoltà economiche, in quanto sono maggiori i bisogni primari da soddisfare.
2013-06-26	M5S	BenciniAlessandra	L'Europa che a noi piace è l'Europa che riconosce questi diritti e agisce di conseguenza con misure di sostegno al reddito; un'Europa in cui l'Italia non è ancora entrata, nonostante abbia dato i natali a due persone che già nel 1941 scrivevano queste parole: «La solidarietà umana verso coloro che riescono soccombenti nella lotta economica, non dovrà manifestarsi con le forme caritative sempre avvilenti e produttrici degli stessi mali alle cui conseguenze cercano di riparare, ma con una serie di provvidenze che garantiscano incondizionatamente a tutti, possano o non possano lavorare, un tenore di vita decente, senza ridurre lo stimolo al lavoro e al risparmio. Così nessuno sarà più costretto dalla miseria ad accettare contratti di lavoro vessatori». Coloro che hanno pronunciato queste parole erano Altiero Spinelli ed Ernesto Rossi e, nella loro idea di Europa, come nella nostra, almeno del nostro Movimento, nessuno deve rimanere indietro.
2013-06-26	M5S	CatalfoNunzia	A fronte di un quadro così drammatico, sarebbe necessario, è necessario avviare una politica di lotta alla povertà, che riprenda gli esempi migliori europei. L'Italia è l'unica nazione anzi, non l'unica: c'è la Grecia insieme a noi - a non aver istituito un reddito di base, un reddito minimo di cittadinanza, un reddito di dignità: perché di questo stiamo parlando. Siamo gli unici in Europa.
2013-06-26	M5S	CatalfoNunzia	Il 21 ottobre 2010 il Parlamento europeo ha adottato una risoluzione sul reddito minimo nella lotta contro la povertà e la promozione di una società inclusiva in Europa, con 540 voti a favore a fronte di 30 contrari. Tale risoluzione, in modo ancora più netto rispetto ad una precedente sullo stesso tema, adottata nel 2008, ha sancito in modo pieno il riconoscimento di un diritto dei cittadini dell'Unione europea - e quindi anche dell'Italia - e delle persone che vi risiedono stabilmente ad un reddito che ne salvaguardi la dignità sociale. In attuazione della Carta dei diritti fondamentali dell'Unione europea, il reddito minimo viene definito come un diritto sociale fondamentale - colleghi, fondamentale - destinato a fungere da strumento di protezione della dignità della persona e della sua «possibilità di partecipare pienamente alla vita sociale, culturale e politica».
2013-06-26	M5S	CatalfoNunzia	La piena partecipazione alla vita sociale è richiesta, come obiettivo da garantire dalla Repubblica italiana, dall'articolo 3 della Costituzione. Misure di attuazione del reddito di cittadinanza sono presenti in tutta Europa. Il reddito di cittadinanza è lo strumento che assicura, in via principale, l'autonomia delle persone e la loro dignità. Il reddito di cittadinanza è l'unico strumento che garantisce la flessibilità del lavoro, perché, se collegato a una vera riforma del welfare italiano, a una riforma dei servizi pubblici italiani, alla riorganizzazione della rete dei servizi pubblici e se collegato al sistema nazionale della certificazione delle competenze del cittadino, garantisce allo Stato, al cittadino, alle aziende la possibilità di riprendersi dalla crisi. Il Movimento 5 Stelle, come indicato anche nella sua mozione, chiede quindi al Governo di assumere iniziative per introdurre il reddito minimo garantito, predisponendo un piano che individui la platea degli aventi diritto, considerando come indicatore il numero dei cittadini che vivono al di sotto della soglia di povertà. Chiede altresì al Governo: di procedere al riparto delle risorse del Fondo nazionale per le politiche sociali concordato in sede di Conferenza delle Regioni, al fine di rendere queste risorse immediatamente disponibili alle Regioni stesse e, quindi, agli enti gestori; di reperire le risorse necessarie, anche attraverso la lotta all'evasione fiscale e la redistribuzione delle retribuzioni, oltre che delle pensioni; di attuare specifiche politiche sociali e dell'occupazione per inoccupati e disoccupati tra i trenta e i cinquantaquattro anni di età.
2013-06-26	M5S	CatalfoNunzia	Noi abbiamo un obiettivo da raggiungere, per la Strategia Europa 2020: aiutare le persone a rischio di povertà, incrementare il tasso di occupazione, tutelare i cittadini italiani che non riescono più a vivere.
2013-06-26	M5S	CatalfoNunzia	Signor Presidente, signora Vice Ministro, i rapporti economici continuano a fotografare un'Italia in piena crisi: i dati sull'inattività e sull'occupazione sono tra i peggiori d'Europa. Secondo i dati ISTAT aggiornati a marzo 2013, l'occupazione su base annua diminuisce dell'1 per cento e il tasso di disoccupazione si attesta al 12,8 per cento. Il potere di acquisto delle famiglie nel 2012 è diminuito del 4,8 per cento e, sempre nel 2012, il reddito disponibile delle famiglie in valori correnti è diminuito del 2,1 per cento.
2013-06-27	LN	CandianiStefano	, tanto più alla luce dell'incredibile legittimazione che gli Stati Uniti hanno dato ai talebani, invitandoli a ritornare al potere dopo esserne stati scalzati nel 2001.Ha ancora senso restare in Afghanistan? Come è possibile che il Ministro degli affari esteri italiano emerga come capofila dei filoturchi in Europa, sollecitando il via libera al negoziato sull'ingresso nell'Unione europea della Turchia, proprio quando la repressione violenta delle manifestazioni pacifiche ordinata da Erdogan ha finora provocato la morte di 3 manifestanti e circa 8.000 feriti, mentre altre 11 persone hanno perso la vita e 59 versano in gravi condizioni? Queste domande nascono dalla reale sensazione che la politica estera italiana oggi non conti nulla e che il Governo non sia affatto «sul pezzo» e che stia invece impegnando la residua credibilità del Paese in scelte anacronistiche e sfasate rispetto alla realtà, come dimostra l'atteggiamento di rinnovata considerazione per l'adesione della Turchia all'Unione europea.
2013-06-27	LN	CandianiStefano	Lo abbiamo sempre detto e lo ribadiamo nuovamente in questa circostanza: la Turchia non c'entra proprio nulla con l'Europa. Non c'entra culturalmente. E tanto meno storicamente. Ed è lo stesso Governo Erdogan a non riconoscere l'Europa.
2013-06-27	LN	CandianiStefano	«L'Italia vuole una Turchia pienamente democratica in Europa e l'adesione all'UE può avere un effetto benefico per la Turchia»: queste sono sue parole, signora Ministro. Ma noi non ci ritroviamo in questa sua visione. E non di certo per quanto concerne l'aspirazione di consolidamento democratico della Turchia, che tutti vogliamo, quanto piuttosto per la seconda parte della sua affermazione: non sono infatti questi i tempi per pensare a quali benefici possa avere la Turchia dall'adesione all'UE, quanto piuttosto è ora di capire che gli interessi degli italiani in Europa devono venire prima di quelli dei turchi!
2013-06-27	LN	CandianiStefano	È un dato di fatto che i progressi della Turchia in termini di adeguamento ai comuni standard europei restano dubbi e modesti, con particolare riguardo alla parità di trattamento delle donne, al ruolo dell'esercito, al rispetto delle regole stabilite dall'Organizzazione internazionale del lavoro. Troppo poco abbiamo trovato nelle sue parole, signora Ministro, riguardo a questi concetti. Qualsiasi ragionamento in senso inclusivo della Turchia nella UE è quindi oggi, ancor più di ieri, insostenibile. Lo stesso Erdogan con il suo Governo musulmano-conservatore è sempre meno autorevole e sempre più autoritario ed è lo specchio della lontananza politica della Turchia dall'Europa. Alle censure giunte dalla Germania e dalla Commissione europea, Erdogan ha risposto con un duro attacco all'Europarlamento, "colpevole" di aver denunciato la feroce repressione delle manifestazioni dei giovani turchi. «Non riconosco questo Parlamento europeo», ha dichiarato Erdogan, attaccando addirittura la legittimità della prima istituzione democratica dell'Unione europea. Oggi le strade di Istanbul assomigliano più a quelle delle capitali africane arabe che a quelle di una capitale europea. Quindi, che fare? Dobbiamo affrontare la questione dei confini dell'Europa non su base geografica ma in ragione di presunte esigenze di stabilità economica o politica? No, signor Presidente, no, signora Ministro. Noi diciamo di no a questa impostazione. Portare nell'Unione europea Paesi instabili e con deficit di democrazia non vuol dire automaticamente renderli più democratici. E in ogni caso, prima di far entrare nella casa comune europea la Turchia, l'UE deve decidere «cosa vuol fare da grande». La politica estera del Governo in tema di allargamento dei confini dell'Unione europea assomiglia a quella politica «del ventre molle», che già si concretizza in Italia attraverso una scriteriata accoglienza di tutto e di tutti, a prescindere dalla reale sostenibilità economica, sociale e culturale delle enormi masse che premono dal sud del Mediterraneo verso i nostri confini. Negli scorsi giorni, signora Ministro, leggevo l'opinione di un noto commentatore che si interrogava sulla condotta del Governo in tema di politica estera. Oggi le rivolgerò le stesse domande. Ci chiediamo, signora Ministro, come è possibile che dopo l'uccisione della cooperatrice Barbara De Anna e del capitano Giuseppe La Rosa, cinquantatreesimo militare italiano vittima del terrorismo dei talebani, l'Italia non decida di anticipare il ritiro delle proprie forze dall'Afghanistan
2013-06-27	M5S	MussiniMaria	Ci sono altri aspetti che vorrei ricordare, che rendono sicuramente questo Paese un partner estremamente importante per l'Italia e per l'Europa. La sua posizione strategica ne ha fatto un importante membro della NATO. La sua natura euroasiatica ha determinato questo lungo e non ancora compiuto negoziato per l'ingresso nell'Unione europea: un negoziato travagliato al punto tale che la Turchia ha chiesto e ottenuto di entrare anche nella Shanghai Cooperation Organization. Quindi, non una linea come quella prima detta dal collega della Lega Nord, ma una linea completamente diversa e molto più significativa per noi e per la politica estera dell'Unione europea, perché ha aperto una linea di intesa ad Est del tutto inedita e ha mostrato, con le parole del ministro degli affari esteri Davutoglu, che la Turchia può garantirsi dei margini di manovra autonomi nella propria collocazione nello scacchiere internazionale. La Turchia ha coltivato una relazione privilegiata con i Paesi turcofoni dell'ex Unione Sovietica, che sono un elemento importante nelle politiche energetiche. Ha coltivato anche una relazione privilegiata con i Paesi musulmani, soprattutto quelli di lingua araba, dove negli ultimi trent'anni sono state intensificate, con la fondazione di scuole, queste relazioni culturali. È stato intensificato uno scambio, che sicuramente potrebbe tornare importante anche per le politiche del Mediterraneo e che sicuramente ha determinato una grande crescita economica anche nella penisola anatolica. Un elemento fondamentale per noi - per l'Italia, per l'Europa e per le nostre relazioni con la Turchia - è una Carta costituente laica: una laicità che è stata difesa strenuamente dalla politica kemalista e che tutt'ora permea soprattutto gli strati della borghesia colta. Giustamente lei, signora Ministro, ha detto che non è una primavera araba: quella che protesta nel parco di Gezi è una borghesia colta ed intellettualmente avanzata, che conosce le lingue, aperta all'Europa e che si sente europea, nonostante gli sforzi fatti da Erdogan per uno slittamento verso una islamizzazione, prima ancora dell'economia, più che della società. Dunque, la Turchia è un partner importante, ma anche molto delicato. Per questo vorrei tornare un momento su un aspetto che è collegato all'annuncio fatto di aprire in ottobre il Capitolo 22. Occorre osservare la tempistica di tale annuncio, che, in effetti, è stato dato in un momento particolarmente caldo, sia per la mancanza di dialogo tra Erdogan e lo scontro aperto tra la popolazione e i suoi rappresentanti, sia per delle fratture che ha aperto all'interno dell'AKP (il partito di governo, di Erdogan) e per le dichiarazioni sprezzanti che Erdogan ha avuto nei confronti della reprimenda ricevuta dal Parlamento europeo per le violenze contro i manifestanti e le parole dure e intransigenti. Allora noi, come il presidente Casini, ci domandiamo: che senso diamo a questo annuncio? Si è voluto avallare la politica di Erdogan, proprio nel momento in cui è stato contestato più massicciamente dall'inizio della sua carriera politica, avallando in qualche modo la sua presa di posizione antidemocratica? Oppure, gli si è voluto dare, come si suggeriva poc'anzi, una sorta di warning, stabilendo quindi un periodo di osservazione delle sue prossime mosse? Oppure ancora, semplicemente, si teme che la durata negli anni e la difficoltà nella manovra di avvicinamento tra Unione europea e Turchia abbiano definitivamente spinto la Turchia a orientarsi verso linee diverse e ad allearsi con altri soggetti internazionali? O cosa forse ancora più grave per l'Unione europea - si teme che questo periodo di prova, di qui ad a ottobre, significhi che ancora una volta, a distanza di meno di un mese dai risvolti derivanti dalla crisi siriana, l'Europa ha dovuto constatare l'incapacità di trovare posizioni condivise per cui si dà tempi lunghi e procrastina le decisioni? Certo, una Turchia stabile e democratica avrebbe un ruolo importante per affrontare temi nevralgici per l'Europa e per l'intero Mediterraneo: commercio, energia, ambiente, migrazioni, ma anche sicurezza e prevenzione dei conflitti. Una Turchia stabile e democratica potrebbe essere un sostegno al processo di democratizzazione dei Paesi della sponda Sud del Mediterraneo. La sua laicità potrebbe costituire un forte segnale contro la tendenza - che ho sentito anche nelle parole dei colleghi - di rappresentare i conflitti in Medio Oriente come uno scontro di civiltà tra Occidente e mondo musulmano, nascondendone così, sotto questo pretesto, le cause vere, spesso legate ad interessi economici e non certo a differenze culturali
2013-06-27	M5S	MussiniMaria	Una Turchia stabile e democratica potrebbe essere indicativa del fatto che i valori su cui si basa una prospettiva futura dell'Europa non hanno corrispondenza in credenze religiose ma le superano, possono prescinderne, possono andare avanti e possono essere il rispetto dei diritti dell'uomo, a prescindere da questo.
2013-06-27	PD	PuppatoLaura	Signor Presidente, saluto e ringrazio per il suo intervento la ministra Bonino, non solo per le parole che ha detto, ma soprattutto per come ha voluto esprimere la forte convinzione che ha portato all'interno della Commissione europea, i cui 27 commissari hanno deciso un paio di giorni fa di riaprire la trattativa con Ankara e di portarla a compimento a partire da ottobre, nell'auspicio fortissimo - che lei ha voluto interpretare questa mattina - che la fiducia concessa a questo enorme Paese di quasi 80 milioni di abitanti produca l'effetto sperato, cioè inserisca in questo Paese (o meglio reinserisca, visto e considerato che è in corso purtroppo un'involuzione democratica in Turchia) i principi e i valori dell'Europa, in particolare quelli successivi al Trattato di Maastricht, a seguito del quale l'Europa si è voluta costituire come istituzione, garantendo un processo non solo economico. Non siamo più Comunità economica europea, ma Unione europea: un'Unione che fonda i suoi principi, dopo Maastricht, su aspetti assolutamente non limitabili, né in nessun modo facoltativi o di secondo livello, quali quelli della pacificazione, dei diritti civili, dei diritti umani, della democrazia.
2013-06-27	PD	PuppatoLaura	Signora Ministro, approfittando della sua presenza qui oggi, le chiedo poi un'altra cosa. Vorrei sapere se quel sogno, che è stato di Spinelli ma anche di De Gasperi, di vedere una seria politica comunitaria di difesa e di organizzazione strutturata dal punto di vista militare possa diventare per questa Europa uno degli argomenti fondamentali nel prossimo futuro. Credo che anche questo possa essere un forte stimolo per far sì che l'Europa diventi sempre di più un continente capace di garantire, non solo se stesso, ma tutto il mondo rispetto a temi fondamentali come quelli che sono stati al centro della discussione di questa mattina.
2013-06-27	PD	ToniniGiorgio	Il punto politico resta quello che lei ha detto e che noi condividiamo pienamente, cioè che questi rischi di involuzione della Turchia non a caso si sono verificati in coincidenza con l'impallidire della prospettiva di integrazione della Turchia in Europa. Vale quindi anche il rovescio: l'unico modo per dare struttura e prospettiva chiara, certa e affidabile ad un percorso di evoluzione democratica e liberale della Turchia non può che essere quello di rilanciare la prospettiva europea. Per questo motivo, ringrazio il nostro Governo e in particolare la ministra Bonino, che si è battuta con grande determinazione in sede europea per riaprire questa porta.
2013-06-27	PD	ToniniGiorgio	Mi viene anche da dire che, quando abbiamo smesso di guardare alla Turchia con interesse, con attenzione, con generosità e apertura, sarà anche questo un caso, una coincidenza quando è impallidita la prospettiva dell'ingresso nell'Unione europea per la Turchia, è emersa al contempo la fatica dell'Unione europea di andare oltre l'egoismo nazionale. Solo quando si apre e sa proporre al mondo la sua prospettiva unificante, l'Europa è forte ed è capace anche di produrre risultati in altri terreni, come quelli decisivi e strategici dell'unione economica. Credo che questa sia la prospettiva sulla quale il Governo sta lavorando.
2013-06-27	PD	ToniniGiorgio	Quando attuiamo la politica intergovernativa e andiamo in ordine sparso, facciamo grandi figuracce a livello internazionale, mentre quando l'Europa riesce a parlare con una prospettiva chiara e unitaria produce grandi risultati. Pensiamo ai risultati storici raggiunti nei Balcani. Pochi anni fa i Balcani sono stati teatro di una delle più grandi tragedie a cavallo tra il Novecento e il Duemila, con la pulizia etnica. Abbiamo dovuto assistere al concretarsi del fenomeno della pulizia etnica nel cuore dell'Europa. Tra pochi giorni, invece festeggeremo l'ingresso della Croazia nell'Unione europea, con la prospettiva, cui il Ministro sta lavorando con grande determinazione, dell'ingresso della Serbia e del Kosovo, Paesi che sono stati teatro di massacri e che oggi hanno, appunto, la prospettiva dell'ingresso in Europa.
2013-07-02	M5S	CioffiAndrea	In Europa, come al solito, ci sono arrivati prima di noi. In Germania, ad esempio, hanno capito che occorre utilizzare l'energia nel modo migliore, nell'industria, nei trasporti, nell'agricoltura, nelle infrastrutture e nelle case. E mentre in Germania, come in Svezia e in molti altri Paesi, si implementa la capacità di garantire un determinato processo produttivo o l'erogazione di un servizio (ad esempio il riscaldamento) attraverso l'utilizzo della minor quantità di energia possibile, in Italia si preferisce rispolverare il nucleare o l'energia prodotta dall'incenerimento dei rifiuti indifferenziati, da affiancare alle fonti rinnovabili, forse per tacitare le coscienze. Ma davvero pensiamo di poter riempire d'acqua uno scolapasta? Pensiamo che le energie rinnovabili siano l'unica soluzione? Occorre cambiare prospettiva.
2013-07-02	M5S	NugnesPaola	Signora Presidente, sulla modifica dell'articolo 138 della Costituzione ci siamo espressi più volte e duramente in Aula e in Commissione ed insieme ai miei colleghi ancora lo faremo, ma abbiamo letto con allarme le dichiarazioni della professoressa Lorenza Carlassare sui lavori per la modifica dei Titoli della Carta costituzionale. Oggi siamo ancora più allarmati e ci chiediamo cosa stia succedendo, cosa, al di là delle parole, accadrà alla nostra Costituzione ora che apprendiamo dai mezzi d'informazione che J.P. Morgan, colosso finanziario leader nei servizi globali, in un rapporto sulla crisi dell'euro del 28 maggio scorso afferma che in Europa non si riescono ad applicare le necessarie misure di austerity a causa delle Costituzioni antifasciste, Costituzioni con Governi deboli rispetto ai Parlamenti - si legge - deboli nei confronti delle Regioni, dei lavoratori e dei loro diritti; Costituzioni che prevedono la licenza di protestare se sono proposte modifiche sgradite. Si legge ancora che quella che si era creduta una crisi solo economica è invece una crisi anche politica, dovuta al fatto che le Costituzioni dei Paesi del Sud dell'Europa (Spagna, Italia e Grecia) sono nate a seguito della caduta di regimi fascisti sull'onda dell'entusiasmo liberale e democratico e per questo pongono un limite politico alle manovre di austerity e all'integrazione europea, che altro non è che cessione di sovranità nazionale. La relazione continua invitando per questo motivo, con il chiaro intento di continuare più massicciamente con le misure di austerity, i Paesi mediterranei a liberarsi delle proprie Costituzioni antifasciste. Ricordiamo a noi stessi che l'opinione di J.P. Morgan non è l'opinione di un privato cittadino qualunque, perché tale istituto conta quasi un migliaio di banche di credito ordinario, banche d'affari e holding in tutto il mondo. Alla luce di tutto ciò ci chiediamo e chiediamo al Governo in che considerazione tiene queste affermazioni e se esse influiranno e in che modo sulla riforma della nostra Carta costituzionale. Seguirà un atto ispettivo.
2013-07-02	PD	RussoFrancesco	Concludo il mio intervento ricordando il ruolo dell'Italia, che dobbiamo esprimere attraverso due direttrici. La prima è nei confronti della Croazia: siamo il primo partner commerciale e dobbiamo rimanerlo; dobbiamo rafforzare i progetti di collaborazione e cooperazione attraverso l'Iniziativa centroeuropea e l'Iniziativa adriatico-baltica. Ma è importante che il nostro Paese sia in prima linea per portare a termine il processo di integrazione di tutti i Balcani occidentali. I sei anni di negoziati che hanno portato all'ingresso della Croazia nell'Unione europea sono stati eccessivamente lunghi. Ora le nuove sfide si chiamano Serbia e Montenegro, e l'Italia dovrà essere in prima fila per convincere l'Europa che soltanto completando questo processo sarà più semplice portare a casa il risultato straordinario che la nostra generazione intravede, quello degli Stati Uniti d'Europa.
2013-07-02	PD	RussoFrancesco	Signora Presidente, cari colleghi, celebriamo in queste ore l'ingresso della Croazia nell'Unione europea e il presidente Napolitano ha rappresentato tutti gli italiani a Zagabria. È un momento storico per quel Paese, ma è soprattutto un'ottima notizia per l'Europa tutta. Credo che ciò ci regali un rinnovato entusiasmo nel progetto comunitario e ci dice, in un tempo di eurofatica quando non di aperto euroscetticismo, che non si è spento il mito fondativo dell'Unione, il fascino che ancora esercita sui popoli europei, il sogno dei nostri padri (di Schumann, De Gasperi, Adenauer, Spinelli), quello di un processo che ha dato il via all'area più sviluppata del mondo, i cui membri hanno conosciuto il più lungo periodo di pace e di benessere della storia. Tale evento testimonia - lasciatemelo dire - che la strategia dell'allargamento da parte dell'Unione Europea è stata di straordinario successo, capace di forzare positivamente il cambiamento di aree strategiche nel nostro continente: l'ingresso della Croazia ricuce infatti ferite che scavano in profondità nella storia europea. Si tratta di un evento che avrà forse effetti minimali e modesti a Bruxelles, ma è un fatto politico fondamentale in vista del definitivo aggancio dei Paesi dei Balcani, che appartenevano all'ex Iugoslavia, all'orbita europea. Lasciatemi dire che questa portata storica è percepita ancora più come un fatto importante per chi, come me, viene da una terra, quella del confine italiano nordorientale, che ha sofferto tristemente le tragedie del Novecento. Non voglio dimenticare coloro che hanno dovuto abbandonare le proprie terre, ma lasciatemi ricordare oggi - lo faccio credo a nome di tutto il Senato - le comunità italiane che nell'area del nord-adriatico hanno finalmente l'opportunità, dopo tante sofferenze e, dopo essere state divise da confini naturali, di ritrovarsi protagoniste in un'Europa che regala loro finalmente una nuova casa comune.
2013-07-03	LN	ConsiglioNunziante	La verità è che per reperire risorse bisogna avere il coraggio di mettere a dieta i conti pubblici. Nessuno ha avuto il coraggio perché - e lo sottolineo - per risparmiare e per far sì che lo Stato sia meno pesante serve un lavoraccio che nessuno ha voluto fare: nessuno ha voluto mettere le mani in tali questioni perché è lì che ci si sporca le mani! Noi questo lavoraccio lo abbiamo affrontato e continueremo a farlo, signora Presidente! La ricetta l'abbiamo consegnata ad un cuoco poco accorto. Federalismo, costi standard, riduzione della spesa pubblica: questa ricetta avrebbe messo a disposizione risorse che non sarebbero provenute da nuove tasse, ma da un efficientamento economico del Paese. Per finanziare questo provvedimento si è invece agito solo ed esclusivamente sulla leva fiscale. A tal proposito, signora Presidente, ricordiamo che esborsi come quelli destinati all'IVA, all'IMU e alla TARES per le piccole e medie imprese saranno molto più onerosi che in precedenza: una vera stangata che rischia di mettere definitivamente in ginocchio gli operatori economici, banalizzando o riducendo ai minimi termini i benefici che questo decreto-legge si è prefissato. Ben 24 scadenze fiscali e contributive saranno a carico delle imprese tra novembre e dicembre. A fine anno questa situazione produrrà effetti drammatici per i bilanci delle aziende, in particolar modo per quelle di piccole dimensioni: aziende che costituiscono la colonna portante dell'economia di questo Paese. Le aziende, già in forte affanno per la cronica mancanza di liquidità, dovranno versare entro la fine dell'anno, tra imposte, tasse e contributi, tra i 10.000 e i 50.000 euro. In questo decreto-legge, poi, potevano esserci i presupposti per aumentare l'occupazione, sopratutto giovanile: anche in questo caso è evidente che, per le ragioni prima esplicitate, la partita occupazionale sarà fortemente limitata negli effetti. Tutte le questioni che sono state dibattute dal presidente Letta in Europa saranno banalizzate semplicemente perché nessuno assume dei giovani, anche se non si dovranno pagare i contributi, se non c'è la possibilità di far produrre l'azienda. L'Europa ha proposto l'ennesima strategia per il rilancio dell'occupazione, soprattutto giovanile, forse non rendendosi conto, però, di essere stata tra le prime cause del pauroso stallo occupazionale in cui non solo l'Italia, ma quasi tutti gli Stati membri si trovano oggi. Questi anni di ostinato europeismo hanno dimostrato come la fredda e sterile politica del rigore finanziario e della stabilità dei prezzi abbiano, in realtà, il solo scopo di tutelare le banche attraverso la creazione di un'Europa finanziaria e non politica, dove l'interesse economico è anteposto al benessere dei popoli che ne fanno parte. Se vuole sopravvivere a se stessa questa Europa deve profondamente rinnovarsi ripartendo dai cittadini che la compongono, i quali non la vedono più come un progetto nel quale riporre fiducia e speranze, bensì come un rigido controllore pronto ad imporre drastiche misure economiche che spesso non lasciano margine d'intervento alle singole economie nazionali. Sono proprio questi ultimi i temi a cui il Governo deve dare risposte: riforma del lavoro, cancellazione dell'IMU e congelamento dell'attuale aliquota IVA. Solo in questo modo sarà possibile infondere nei cittadini una nuova fiducia verso le istituzioni e l'operato della politica dando un segnale di incoraggiamento anche e soprattutto alle imprese, da troppo tempo abbandonate a loro stesse, strette nella morsa di una burocrazia morbosamente ottusa e private della necessaria liquidità finanziaria. Per concludere, signora Presidente, se l'articolo 81 prevede la necessaria copertura finanziaria, sa cosa risponderanno le famiglie e le aziende quando arriveranno loro le varie bollette da pagare? Risponderanno: articolo 81! La mia famiglia non ha copertura finanziaria.
2013-07-03	LN	StucchiGiacomo	Allo stesso modo, credo che all'interno delle istituzioni europee ci debba essere un po' più di solidarietà e di realismo e che si debbano guardare in faccia le problematiche svestendosi dell'appartenenza geografica. I colleghi del Nord Europa vengono ogni volta a dire che loro sono solidali per quanto accade magari sulle coste del nostro Paese, a Lampedusa o in altre realtà della Sicilia e della Calabria, nei confronti dei migranti, ma poi non accettano che qualcuno ponga l'attenzione, magari chiedendo di aprire una discussione, su quello che accade a Stoccolma, con le rivolte degli immigrati di seconda generazione, o su quello che accadeva a Malmö qualche mese fa.
2013-07-03	LN	StucchiGiacomo	Ci interessa molto il processo in atto in Europa per quanto riguarda la questione bancaria e la questione economica. Purtroppo, abbiamo sacrificato parecchi dei nostri interessi diretti, come Paese, e spesso abbiamo anche sacrificato gli interessi della parte più produttiva del Paese a una serie di ragionamenti, che tornavano poco utili all'impianto della politica economica italiana, ma che dovevamo fare o che ‑ diciamo così ‑ ci hanno proposto e noi abbiamo subito, solo a causa di un interesse che ci hanno spiegato essere superiore al nostro. Agli interessi superiori credo poco, soprattutto quando non mi vengono spiegati nel dettaglio.
2013-07-03	LN	StucchiGiacomo	Credo però che, più che guardare ai contenuti dei documenti al nostro esame, che per la gran parte sono condivisibili, sia necessario fare una valutazione sull'Europa, su quello che si può e si deve dire, non ritenendo l'Europa un dogma, e su quello che bisogna denunciare quando ci sono, per così dire, degli eccessi all'interno delle discussioni che riguardano le istituzioni europee, perché sono criticabili.
2013-07-03	LN	StucchiGiacomo	Io mi definisco "eurorealista", non "eurocritico": guardo a ciò che funziona, guardo a ciò che effettivamente è utile ai cittadini, ma mi riservo quella libertà di poter criticare quando le cose non funzionano. Quando ci sono certi eccessi, quindi, quando magari l'Unione europea o altre istituzioni europee vogliono incidere sulla vita interna ai singoli Paesi in modo eccessivo, non possiamo condividere questo tipo di atteggiamento e dobbiamo denunciare questa sorta di abusi, ma a tutti i livelli, non solo a livello di Commissione europea, di Parlamento europeo, di Consiglio europeo, ma anche di quelle assemblee che hanno magari uno spirito parlamentare, ad esempio il Consiglio d'Europa, dove a volte pure si eccede.
2013-07-03	LN	StucchiGiacomo	La settimana scorsa, ad esempio, qualcuno proponeva un rapporto per quanto riguarda l'Ungheria, e si pensava di aprire una fase di monitoraggio per un Paese dell'Unione solo perché un partito ha vinto con il 66 per cento dei seggi, grazie ad una legge elettorale che definiscono truffa, ma che è stata approvata dalla precedente maggioranza, che oggi è opposizione. E quindi un'Europa che va ad incidere nella vita democratica dei Paesi membri non può essere accettata, qualsiasi istituzione democratica sia, anche quelle che sono espressioni dei Parlamenti nazionali, come nel caso del Consiglio d'Europa.
2013-07-03	LN	StucchiGiacomo	Non dobbiamo però pensare che con le normative di dettaglio, ovvero quelle direttive che analizzano problemi che spesso possono essere risolti dai singoli Paesi, si stia intraprendendo la strada giusta per il futuro di queste istituzioni, che sono fondamentali per il mantenimento della pace. Se dobbiamo infatti riconoscere un ruolo alle istituzioni europee, esso è stato sostanzialmente quello di aver fatto si che, dopo la Seconda guerra mondiale, non ci fossero più conflitti bellici per risolvere le questioni internazionali, ma che ci fosse - per fortuna - un sano confronto diplomatico e istituzionale. Quindi, se questa è la strada che si vuol percorrere, si sta sbagliando, perché l'Europa può essere protagonista solo se si occupa delle grandi tematiche. Per occuparsi delle grandi tematiche serve quel coraggio che oggi non riesco ancora a vedere nelle istituzioni europee, perché esse non sono elette dal popolo, perché non sono espressione di quella volontà popolare che invece dovrebbe essere un punto di riferimento per tutti noi.
2013-07-03	M5S	GirottoGianniPietro	Signora Presidente, colleghi, il provvedimento che abbiamo esaminato contiene importanti disposizioni per ridurre i consumi energetici nel settore edilizio, che rappresentano il 40 per cento del totale di energia consumata nell'Unione europea. La riduzione dei consumi energetici - ribadiamolo - costituisce una priorità nell'ambito degli obiettivi 20-20-20 in materia di efficienza energetica; priorità, quindi, giustamente sostenuta dal 2007 in Italia tramite questo meccanismo di detrazione, che nel solo anno fiscale 2011 ha permesso di istruire 280.000 pratiche per investimenti complessivi superiori a 3 miliardi di euro. È un dato molto rilevante, capace di generare un risparmio energetico complessivo in energia superiore a 1.400 gigawatt/anno, evitando l'emissione in atmosfera di circa 305.000 tonnellate di anidride carbonica, che - ricordiamo - è generatrice dell'effetto serra. Per capire la portata di questi effetti evidenziamo che la diminuzione dei consumi energetici in termini economici, nel solo anno 2011, ha generato un risparmio diretto nella riduzione dei costi della bolletta energetica pari a 220 milioni di euro, quindi abbondantemente oltre gli effetti sperati nel cosiddetto decreto del fare, ottenuti tra l'altro aggravando gli oneri dei produttori di energia rinnovabile. Quindi, ribadisco: è un risparmio superiore a quello che il decreto del fare adesso consentirebbe. Il dato è ancora più interessante quando allarghiamo la valutazione sugli effetti positivi e sulle ricadute che questo provvedimento ha già prodotto nell'ambito sociale, riportando che questo ha permesso la creazione di oltre 50.000 posti di lavoro nel settore sanitario-energetico-ambientale, e con la riduzione delle emissioni in atmosfera. Vorrei ricordare un aspetto che non è stato evidenziato da nessun collega: la combustione del carbone produce molti inquinanti e in Europa i fumi emessi principalmente dalle ciminiere delle centrali elettriche a carbone uccidono più di due persone ogni ora. Da questa mattina, quindi, da quando siamo qui, sono già morte dieci persone per i fumi del carbone. E noi siamo qui a discutere. Questo dato è riportato in una ricerca condotta dall'Università di Stoccarda, per cui non è un dato ambientalista. Vorrei ricordare che questo provvedimento avrebbe comportato anche una notevole emersione delle attività economiche sommerse (il cosiddetto nero). Noi qui diamo per scontato che si faccia tutto regolarmente, ma sappiamo benissimo che non è così. Fatta questa premessa, vorrei lamentare l'assenza di discussione sia in quest'Aula, sia soprattutto in 10ᵃ Commissione, quella maggiormente competente per materia: mancanza di discussione soprattutto relativamente al cuore degli emendamenti presentati, cioè l'allungamento temporale del beneficio sino al 2020. Il decreto infatti, come sappiamo, si limita a concedere tale beneficio solo sino alla fine di quest'anno, sei mesi, decisamente troppo poco sia per le famiglie sia per le aziende, che hanno la necessità di programmare gli interventi. Qui viviamo in un mondo separato, non ci rendiamo conto che le famiglie, e soprattutto le imprese, hanno bisogno di programmazione a lungo periodo. Sottolineo con forza che nei giorni passati, proprio in 10ª Commissione, abbiamo audito tutte le principali associazioni di categoria: associazioni produttive, esperti economici, ambientalisti e anche il settore bancario. Ebbene, tutte queste associazioni, nonostante la loro diversità di obiettivi e di interessi, si sono trovate unite sulla necessità di migliorare il decreto in esame chiedendo di dare stabilità al meccanismo di detrazione almeno fino al 2020. Voglio sottolineare che tutte le associazioni hanno lamentato con forza la mancanza di una seria politica di programmazione industriale. Tutte lo hanno detto e ribadito: non lo ha detto il Movimento 5 Stelle, ma tutte le principali associazioni di categoria. Chiaramente una seria politica di programmazione non può basarsi su un provvedimento che influisce per soli sei mesi. Per rendere ancora più funzionale il decreto in esame avevamo proposto anche la creazione di un dispositivo capace di favorire l'accesso al credito per i cittadini e le aziende che intendono realizzare questi interventi. Ricordiamo, infatti, che nessuna legge è buona se non mette i cittadini e le aziende in grado di usufruire di tale legge. In questo caso, trattandosi di interventi di una certa rilevanza, era necessario anche un appoggio finanziario per il quale, tra l'altro, lo ribadisco, avevamo avuto anche l'ok del mondo bancario.
2013-07-03	M5S	SimeoniIvana	In particolare, con questo intervento desidero soffermarmi sulla direttiva n. 36 del 2011, scaduta il 4 aprile 2013, in materia di tratta di esseri umani. Essa stabilisce che venga istituito in Europa un reato unico al fine di regolamentare e punire in maniera omogenea l'odioso fenomeno di chi abusa, rapisce ed approfitta dei soggetti più deboli, al fine di sfruttarli. Tale norma definisce un elemento di novità nello sfruttamento della prostituzione minorile e delle posizioni di vulnerabilità dei soggetti deboli, con espresso riferimento allo sfruttamento di minori attraverso la minaccia, la violenza fisica o anche la promessa di denaro.
2013-07-03	M5S	SimeoniIvana	Scorrendo le direttive a cui il nostro Paese ancora non ha dato attuazione, sorgono spontanee due riflessioni. La prima ha un sapore amaro: se prima di entrare nelle istituzioni si avvertiva un senso di arretratezza rispetto agli altri Paesi dell'Unione europea, oggi tale sensazione diventa una triste certezza. Confrontando le dettagliate norme che ci vengono proposte dal legislatore europeo, con il nostro pasticciato ed arretrato sistema normativo, pieno di falle e lacune, emerge chiaramente che l'Italia si è trasformata, lentamente ma inesorabilmente, da Paese promotore e motore dell'Europa a Paese del terzo mondo.
2013-07-03	PD	CardinaliValeria	Nell'ambito della dimensione esterna dell'Unione, l'obiettivo di rafforzare il ruolo dell'Unione europea sulla scena internazionale è stato predominante, e l'esigenza è di parlare con una sola voce. A tale proposito, la risoluzione ONU sullo status rafforzato dell'Unione europea in senso all'Assemblea generale delle Nazioni Unite è stato un risultato per il quale il Governo italiano si è battuto. In tema di allargamento, il Governo ha lavorato per garantire un adeguato riconoscimento dei progressi negoziali registrati dai Paesi candidati, in particolare per la Serbia, il Kosovo e il Montenegro. E tutti quanti abbiamo salutato l'ingresso della Croazia nell'Unione europea qualche giorno fa. In tema di politiche europee di vicinato, in particolare con riguardo alla sponda Sud del Mediterraneo, l'Italia ha rimarcato la necessità di fornire risposte adeguate alle istanze espresse dai Paesi in cui si è verificata la cosiddetta primavera araba, dal punto di vista del sostegno politico ed economico, ma anche del portare a compimento partenariati privilegiati, con la definizione di nuovi piani di azione con Marocco, Tunisia, Egitto e Libia. Per quanto concerne la cooperazione allo sviluppo, come diceva il collega che mi ha preceduto, l'Italia è il terzo contribuente al bilancio dell'Unione europea e il quarto contribuente al fondo europeo di sviluppo. Ovviamente, da questo punto di vista l'iniziativa è specificatamente rivolta al raggiungimento di obiettivi di sviluppo del millennio entro il 2015, con un particolare focus sulla sfida storica rappresentata dalla primavera araba e sul nesso tra migrazione e sviluppo. L'Italia ha sostenuto molto l'azione dell'Alto rappresentante Ashton volto a rafforzare le relazioni con i Paesi terzi in materia commerciale. Sempre in materia commerciale, e considerate le specifiche caratteristiche del sistema produttivo e industriale italiano, allo scopo di tutelare le sue tante eccellenze, il Governo ha sostenuto con successo la necessità di pervenire ad accordi commerciali equilibrati, mutuamente vantaggiosi e ispirati al principio di reciprocità, che perseguano in maniera incisiva e contestuale sia gli interessi commerciali sia la tutela del sistema produttivo degli Stati membri. Quindi, non una chiusura e una tutela, ma anche la possibilità di sviluppo. In questo contesto, il Governo si è impegnato perché venisse raggiunta una soluzione di compromesso per l'adozione di una regolamentazione sulla etichettatura di origine di alcuni prodotti provenienti da Paesi terzi (il cosiddetto made in). In seguito alla decisione della Commissione di ritirare la proposta, l'Italia ha chiesto alla Commissione di valutare possibili soluzioni alternative e di fornire una analisi giuridica dettagliata per definire uno schema di etichettatura a tutela dei consumatori, della trasparenza sui mercati e della concorrenza leale, suscettibile di non essere considerato un ostacolo tecnico ma, anzi, uno strumento per contrastare l'uso fraudolento delle indicazioni di origine europea. È evidente che su alcune questioni si è andato avanti, perché questo è un consuntivo e, nel frattempo, è intervenuta l'azione svolta primi mesi del 2013. Nel settore della politica di sicurezza e di difesa comune, tramite le proprie Forze armate l'Italia è risultata nel 2012 il quarto Paese ad aver contributo per la lotta alla pirateria. Per quanto riguarda gli affari interni, l'Italia si è impegnata per le problematiche connesse all'immigrazione illegale, anche se, da questo punto di vista, dobbiamo riscontrare forti resistenze da parte degli Stati membri non direttamente coinvolti nella gestione delle frontiere esterne, soprattutto di quelle marittime dell'Unione europea. Nell'ambito delle politiche relative al mercato interno si è avviato un processo di revisione delle diverse discipline esistenti per la valutazione della compatibilità degli aiuti di Stato con le regole del Trattato. In tema di proprietà intellettuale, per quanto concerne la creazione del brevetto europeo (di questo tema abbiamo parlato lungamente con il Ministro, e sono state poi anche fornite indicazioni). Italia e Spagna avevano presentato un ricorso alla Corte di giustizia sulla modalità di utilizzo della cooperazione rafforzata. Ma - a questo non è riportato nella relazione, perché è accaduto dopo, ma ovviamente ne diamo comunque contezza - il 16 aprile 2013 la Corte si è espressa nel senso del rigetto di questo ricorso. Occorre quindi valutare se aderire al sistema di brevetto europeo, oppure come andare avanti. Nell'ambito delle politiche sociali, l'iniziativa-faro è costituita dalla Piattaforma europea contro la povertà e l'emarginazione. Il Senato, in particolare, sta lavorando e producendo proposte, perché questo fenomeno colpisce in particolare la fascia di età minorile. Nel settore dell'istruzione si è lavorato per enfatizzare il ruolo dell'educazione come strumento della Strategia Europa 2020 e sull'esigenza di modernizzare l'istruzione superiore attraverso cinque direttive politiche, sulle quali autorità nazionali e istituti di istruzione superiore stanno lavorando e si confrontano. Così come per la cultura, dove si è lavorato molto per rendere il tema della diversità culturale e l'accesso alla cultura un tema predominante, anche attraverso la promozione di partnership creative. Nel settore del turismo, interessante è la prospettiva dell'istituzione di un marchio di qualità europeo, che si propone di aumentare la fiducia e la sicurezza dei consumatori nei prodotti turistici e di premiare gli sforzi dell'industria per offrire servizi di qualità. Sulla sanità i temi affrontati hanno riguardato non soltanto la libera circolazione nella somministrazione delle prestazioni dei sanitari, ma è stata anche rivolta attenzione alle gravi minacce per la salute a carattere transfrontaliero, rispetto cioè a come muoversi eventualmente in situazioni di questo tipo. In materia di tutela dei consumatori si segnala l'approvazione da parte del Consiglio, in data 11 ottobre 2012, di una risoluzione sull'agenda europea del consumatore che dovrebbe quindi portare a una proposta di regolamento volta a risolvere le controversie on line, con l'obiettivo di snellire la burocrazia e di portare al regolamento delle controversie on line. L'attività di ricerca e sviluppo presenta a mio avviso un dato molto interessante, perché uno dei limiti che si può riscontrare è legato allo scarso utilizzo dei finanziamenti presenti in alcuni settori, ciò è dovuto a mille motivi, alcuni dei quali proverò a spiegarli. Nell'attività di ricerca e sviluppo, il pacchetto legislativo Horizon 2020 mette a disposizione circa 80 miliardi di euro per il periodo 2014-2020 con l'obiettivo di raggiungere il 3 per cento del PIL entro il 2020 e di potenziare la competitività globale del sistema Europa. Quello delle politiche ambientali ed energetiche è un altro dei settori molto importanti su cui si è lavorato e anche questo Parlamento sta ponendo una grande attenzione, per promuovere in sede europea la transizione verso un'economia verde e l'adozione, nel perseguimento di politiche ambientali, di un approccio integrato con aspetti sociali ed economici, quindi non più a compartimenti stagni ma secondo un ragionamento più complesso che utilizza sostanzialmente tre pilastri di riferimento (obiettivi al 2020 emissioni al 2050, migliorare la legislazione ambientale e transizione verso un'economia verde), dando priorità al raggiungimento di un mercato unico dell'energia per riuscire quindi ad avere lo stesso trattamento tra regolazione di fonti rinnovabili e tradizionali. Mi avvio a concludere sul tema delle politiche di coesione, su cui c'è un grande lavoro ma su cui si rileva anche un neo. Alla fine del 2011 è stato adottato un piano di azione e coesione rafforzato nel dicembre 2012 con altre due fasi. Esso ha riprogrammato 3,5 miliardi di euro di fondi strutturali gestiti dalle Regioni su quattro priorità: istruzione e formazione, occupazione, infrastrutture ferroviarie, agenda digitale. Successivamente, a dicembre, sono state riconfermate e varate due fasi che mettono a disposizione 2,9 miliardi, la prima, e 5,7 miliardi, l'altra, per materie legate a inclusione sociale, crescita e competitività, con l'attenzione al peggioramento della situazione giovanile (sappiamo infatti quanto anche il premier Letta abbia posto l'accento e stia lavorando su questo), anche per aiutare le imprese e il lavoro. A tale riguardo dobbiamo tuttavia rilevare uno scarso accesso a questi fondi, a fronte invece di una contribuzione importante al bilancio europeo. Ciò è dovuto in parte all'eccessiva burocratizzazione, in parte al tema connesso al Patto di stabilità interno (oggi abbiamo letto una notizia positiva in tal senso), sul quale va a gravare il cofinanziamento delle Regioni e degli enti, e in parte alla difficoltà anche nella formazione e nella capacità di progettare. Quindi su questo punto vi è anche un invito a migliorare. Nella relazione consuntiva troverete inoltre tutti gli allegati che forniscono indicazioni molto particolareggiate.
2013-07-03	PD	CardinaliValeria	È vero che è passato un po' di tempo e che c'è un po' di ritardo, ma è comunque utile ed importante fare una valutazione, anche ex post, della partecipazione dell'Italia all'Unione per poter fare un ragionamento che ci consenta di indicare dove dare continuità all'azione amministrativa che si è avviata, e dove invece occorre dare eventualmente indirizzi diversi. Fornirò brevemente alcune spiegazioni su come è composto questo documento. La relazione è stata redatta in base a quanto prescritto dall'articolo 13 della legge n. 234 del 2012, ed è articolata in quattro parti. La prima riguarda gli sviluppi del processo di integrazione europea; la seconda concerne la partecipazione dell'Italia alla realizzazione delle principali politiche settoriali; la terza parte tratta della partecipazione dell'Italia al processo normativo dell'Unione, compresi quindi i temi della formazione e comunicazione in materia europea e il coinvolgimento dei cittadini, su cui dirò qualcosa più avanti; la quarta ed ultima parte descrive le politiche di coesione, l'andamento dei flussi finanziari e la loro utilizzazione, nonché i risultati dell'attività svolta. Entriamo nel merito dei contenuti. L'attività del 2012 è stata dominata dai temi economici e finanziari, con l'obiettivo di mantenere la stabilità dell'area euro e rendere operative le misure di governance. È evidente e sotto gli occhi di tutti che il particolare momento congiunturale e la crisi strutturale che stiamo attraversando, che affligge i Paesi europei, non ha tuttora consentito - è inutile negarlo - di produrre effetti visibili. Ad onor del vero, anche alla luce delle notizie che oggi vengono dal premier Letta circa l'incontro in Europa, dei passi in avanti ci sono stati, ma non ancora con gli effetti sperati. Su deciso impulso del Governo, l'impegno politico del Consiglio europeo del 28 e 29 giugno 2012 in materia di crescita economica si è tradotto nel Patto per la crescita e l'occupazione, che articola in modo organico le misure di rilancio da affiancare alla normativa sulla disciplina di bilancio. Per quanto riguarda il rafforzamento dell'architettura istituzionale dell'Unione economica e monetaria, da parte italiana si è espresso il pieno sostegno a favore di un credibile ed ambizioso processo di riforma, assicurando anche il coinvolgimento del Parlamento europeo e dei singoli Parlamenti nazionali. Le prospettive di riforma dell'Unione economica e monetaria si articolano su quattro assi: definizione di un quadro integrato nel settore finanziario (la cosiddetta unione bancaria); nuova cornice comune in materia fiscale e di bilancio; integrazione delle politiche economiche; legittimità e controllo democratico del processo decisionale. Per quanto riguarda il quadro finanziario pluriennale 2014-2020, la posizione italiana al tavolo è stata da un lato quella di migliorare il saldo netto nazionale e dall'altro lato quella di avere un approccio globale, ispirato ai principi di uso efficiente delle risorse, della solidarietà e dell'equità. (Brusìo). Signora Presidente, mi scusi, ma con questo brusìo è davvero complicato andare avanti. Capisco l'ora e il fatto che siamo tutti stanchi, ma fare un ultimo sforzo forse sarà più utile a tutti.
2013-07-03	PD	CirinnaMonica	CIRINNA' (PD). Signor Presidente, colleghi, ho chiesto di intervenire brevemente per richiamarmi a quanto detto poco fa dalla senatrice Amati nel suo intervento sui disegni di legge in materia europea. Sui giornali di oggi trovate una notizia che difficilmente possiamo leggere, se non forse su qualche giornale indiano: ieri a Pinerolo un uomo è stato sbranato da tre tigri. Mi chiederete perché lo ricordo. Lo ricordo perché la senatrice Amati ha detto giustamente che Gandhi sosteneva che la civiltà di un popolo si vede da come vengono trattati e detenuti gli animali; ma io aggiungo anche da come vengono trattati gli umani che si occupano degli animali. Il sindaco di Pinerolo ha detto che quella era una morte annunciata, perché in questo Paese sono ancora troppi gli zoo privati, troppe le strutture che detengono animali esotici e selvatici in stato di cattività e sulle quali lo Stato fa finta di chiudere gli occhi. Finiscono così nella gestione esclusiva dei privati - immaginatevi cosa posso pensare io, da animalista, di un luogo di ergastolani innocenti, come sono gli animali chiusi nelle gabbie - e noi facciamo finta di nulla. Le tigri di Pinerolo si erano anche riprodotte; ci saranno cinque piccole tigri che per sempre saranno ergastolane e che qualcuno dovrà collocare in qualche altra gabbia. Visto che parliamo, anche nella prossima seduta, dei provvedimenti sull'Europa, ricordiamoci che sono ancora troppi i cittadini abbandonati che si occupano di animali, così come sono troppi e abbandonati gli animali in cattività in questo Paese.
2013-07-03	PD	MartiniClaudio	È difficile chiedere più Europa agli altri - e noi siamo spesso portati a farlo - se non siamo a posto, se intanto non siamo più Europa anche noi. E devo dire che i richiami che spesso il ministro Moavero ha fatto precisamente in questa discussione hanno trovato un'accoglienza, anche se non è semplice. Desidero sottolineare questo punto per dire che se vogliamo chiedere più Europa e vogliamo che l'Europa superi gli egoismi e gli individualismi dei vari Paesi è necessario che noi svolgiamo compiutamente un processo di integrazione.
2013-07-03	PD	RossiGianluca	Signor Presidente, onorevoli colleghi, signora rappresentante del Governo, intanto rivolgo un ringraziamento ai relatori e ai Presidenti delle Commissioni competenti per il lavoro svolto su un provvedimento complesso, atteso e che porta, come è stato già detto, un po' di ossigeno necessario al nostro sistema economico. Apprezziamo lo sforzo e la disponibilità che è stata mostrata durante il dibattito parlamentare su alcune questioni che, in particolar modo anche i colleghi del gruppo del Partito Democratico, hanno voluto sollevare, a partire dalla questione antisismica, accolta in un emendamento approvato oggi, così come le modifiche all'articolo 14, per quanto riguarda le caldaie e le pompe di calore. Comprendiamo alcuni limiti del provvedimento, altri lasciano anche a noi qualche dubbio, e ci accomuniamo alla sollecitazione al Governo perché s'intervenga, in particolar modo, per una valutazione in merito alle questioni inerenti l'IVA sull'editoria, legata a settori importanti come la scuola e la cultura. Il senso profondo del provvedimento, però, lo condividiamo, e convintamente. La sfida, infatti, è quella di fare dell'efficienza energetica uno dei punti qualificanti del nostro Paese. Si tratta di una scelta verso la quale è necessaria una omologazione verso l'alto, che può e deve consentire una riflessione sulla qualità delle costruzioni, la loro integrazione nel territorio, la messa in sicurezza di quest'ultimo. Per questo, a nome del Gruppo del Partito Democratico, dichiaro il nostro sostegno al testo in esame, che sancisce la conversione in legge del decreto-legge n. 63 del 2013 e definisce le disposizioni urgenti per il recepimento della direttiva del Parlamento europeo e del consiglio n. 31del 19 maggio 2010 e anche della precedente del 2002. Relativamente alle norme per corrispondere ai criteri di efficienza energetica indicati dall'Europa in ambito edilizio, vorrei ricordare che nell'Unione europea gli edifici sono responsabili del 40 per cento del consumo globale di energia. Si tratta di un settore in espansione, quindi con un consumo energetico destinato ad aumentare. La sua riduzione, con l'utilizzo di energia da fonti rinnovabili, costituisce misura necessaria per ridurre la dipendenza energetica e l'emissione da gas serra. Il tema dell'efficienza energetica quindi, anche grazie al richiamo europeo, offre la possibilità di divenire un catalizzatore per quella crescita economica qualitativamente elevata di cui sempre più abbiamo necessità. Da un lato, infatti, gli incentivi possono rappresentare una spinta anticiclica in un contesto economico sempre più depressivo e, dall'altro, con la diffusione e la crescita di questo settore economico, è da considerare possibile un beneficio per il mercato del lavoro. Non si tratta, quindi, di produrre a tutti i costi, ma di produrre meglio. Da sempre l'Italia è capofila nella manifattura di alta qualità e su questa base si innesta il decreto-legge; su questa strada si deve, a nostro parere, insistere per il futuro investendo le risorse disponibili. Il decreto-legge disciplina la metodologia per il calcolo delle prestazioni energetiche degli edifici nuovi e di quelli sottoposti a importanti ristrutturazioni, decidendo che ogni cinque anni vengano rivisti; introduce nuove norme di definizione degli edifici ad energia quasi zero e la redazione di una politica di potenziamento degli stessi tramite l'attuazione di un piano d'azione nazionale. In particolare, fissa il termine del 31 dicembre 2020 affinché tutti gli edifici di nuova costruzione siano ad energia quasi zero, anticipandolo al 31 dicembre 2018 per gli edifici di nuova costruzione occupati e di proprietà di pubbliche amministrazioni. Con l'istituzione di un sistema di attestazione della prestazione energetica degli edifici e con quella dello stesso a cui viene vincolata le vendita e la locazione degli immobili privati occupati dalla pubblica amministrazione si introducono importanti elementi di garanzia, di sicurezza e di trasparenza nei confronti dei cittadini. È importante che con l'articolo 17 si sia operata una modifica del decreto legislativo n. 28 del marzo 2001 in merito ai requisiti richiesti ai sistemi di qualificazione degli installatori degli impianti a fonti rinnovabili, disciplinandone il riconoscimento anche sulla base dell'esperienza professionale, evitando così, nell'attuale fase di crisi economica, di negare a migliaia di lavoratori - artigiani, dipendenti o titolari d'impresa attualmente in attività - la possibilità di qualificarsi e di continuare a operare in uno dei pochi settori di mercato che mostra ancora possibilità di crescita. Non possiamo, inoltre, non sottolineare l'importanza del potenziamento e della proroga del regime di detrazione fiscale introdotto con l'articolo 14 e con le modifiche a cui mi richiamavo poc'anzi, innalzando la detrazione al 65 per cento e prorogandola fino al termine di quest'anno; ciò consentirà innanzitutto di realizzare un risparmio di energia. I consumi civili rappresentano il nostro impatto più diretto. Sulla base del rapporto pubblicato dall'Agenzia nazionale per le nuove tecnologie, l'energia e lo sviluppo economico sostenibile (ENEA), infatti, sul risparmio energetico attribuibile agli interventi di riqualificazione che hanno beneficiato della detrazione del 55 per cento, nel 2011 il risparmio è stato superiore a 1.435 gigawattora, con un taglio di emissioni di CO2 pari a 305 chilotonnellate. Sempre nel 2011, le richieste di intervento sono state circa 300.000, per investimenti superiori a 3.300 milioni di euro, con un valore complessivo degli importi portati in detrazione pari a oltre 1.800 milioni. Dai risultati citati nella relazione si evince il successo di questa formula, a cui, nei cinque anni di applicazione della normativa, ha acceduto circa il 5 per cento delle famiglie italiane, collocate tuttavia per il 78 per cento nelle area del Nord del Paese. L'aver prorogato il termine del beneficio fino a giugno 2014 relativamente agli interventi sui condomini, il cui consumo energetico è superiore alla media italiana già piuttosto elevata, consentirà una riqualificazione di intere aree urbane oggi fulcro dell'organizzazione sociale e civile delle nostre comunità. La spinta agli interventi di ristrutturazione edilizia potenziata con la proroga al 31 dicembre, l'innalzamento al 50 per cento delle detrazioni IRPEF e il raddoppio del limite delle spese ammissibili vanno nella direzione di una riqualificazione urbana oltre che della dinamizzazione di un comparto - quello delle costruzioni - fondamentale per la ripresa economica del Paese, così come i provvedimenti per l'arredo legati alla ristrutturazione incentivano l'economia di comparti industriali attualmente in sofferenza. Un'ultima considerazione politica: una delle sfide principali per i Governi europei, a partire da quello italiano, è quella di combattere l'impennata della disoccupazione, che ha ormai toccato il nuovo massimo livello storico, con un dato del 12,2 per cento, con quella giovanile al 38,5. Come sostenuto dall'economista Federico Caffé, nessun male sociale può superare la frustrazione e la disgregazione che la disoccupazione arreca alle collettività umane. Per questo è compito del Governo e del Parlamento ricostruire la nostra azione attorno a questo perno. Questa riflessione, in particolare, scaturisce dall'attuale condizione in cui versano le politiche industriali nazionali, sempre più avviluppate intorno a questioni puntuali e ormai incapaci di azioni organiche, ma anche dalla consapevolezza che uno dei capisaldi su cui investire per una nuova stagione di esse sia rappresentato dalla cosiddetta green economy. Il Gruppo del Partito Democratico, in conclusione, sostiene questo provvedimento convintamente, considerandolo però un primo passo che fornisce nuovo carburante per imprese e famiglie in una fase economica e sociale difficilissima che richiede scelte nette e selettive per il prossimo futuro.
2013-07-04	M5S	BotticiLaura	Io provengo da Carrara e quindi conosco abbastanza bene il mondo delle cave, anzi molto bene. Spesso i rapporti di gestione tra le imprese e le amministrazioni locali hanno uno stile pseudomafioso. Chiedo quindi al Governo, visto che parliamo molto di Europa, di far suo l'impegno di cui all'ordine del giorno G20.200 al fine di assicurare l'adozione di criteri uniformi tali da garantire la piena sostenibilità ambientale degli interventi estrattivi.
2013-07-04	M5S	FattoriElena	Cari colleghi senatori, oggi vi voglio guidare in una breve riflessione di tipo metodologico. Ormai l'Unione europea ha fagocitato l'attenzione normativa dei Paesi membri e l'Italia, dal momento che ha la vocazione di continuare a partecipare a questa unità continentale, vocazione che, a nostro parere, però, dovrebbe essere ratificata dal popolo per avere legittimità, deve ritrovare necessariamente un passo più giusto per stare dietro all'Europa.
2013-07-04	M5S	FattoriElena	Sappiamo anche che il futuro svuoterà sempre di più i Parlamenti nazionali dal potere legislativo interno e lo delegherà alle rappresentanze in Europa, lasciando così ai nostri organi istituzionali - come già succede - un ruolo marginale che deve recuperare importanza attraverso una partecipazione attiva alla legislatura europea, e non passiva, come stiamo facendo.
2013-07-04	M5S	MartelliCarlo	Tra l'altro, ancora una volta ci lamentiamo che l'Europa ci dica che dobbiamo fare certe cose, ma in realtà sono cose di assoluto buonsenso che avremmo dovuto fare da noi senza che qualcuno ce lo dicesse. Per esempio, non abbiamo bisogno che l'Unione europea ci dica che dovremmo certificare e controllare come vengono gestite le foreste e l'importazione di legname, perché negli ultimi anni abbiamo depauperato e distrutto le foreste della Romania (tanto per citare una Nazione che ha così tanta voglia di inguaiarsi con l'euro) sia come legname da opera che da costruzione, e persino come legna da ardere. Abbiamo importato sei milioni di tonnellate di legna da ardere dalla Romania, mentre abbiamo dei boschi che hanno continui schianti, come le abetine dell'Appennino (che, ricordiamo, sono artificiali, sono state impiantate dai monaci camaldolesi). Ebbene, nonostante questo, riusciamo ad andarci a prendere la legna all'estero, per non parlare di quello che facciamo quando importiamo la legna dall'Indonesia o dal Madagascar.
2013-07-04	M5S	OrellanaLuisAlberto	La relazione vorrebbe farci credere che viviamo nel migliore dei mondi possibili, che l'Unione europea non conosce criticità, se non quelle esterne ed esogene, quale una crisi economica vissuta come shock esterno o al più addebitata a una generica globalizzazione. Celebra la gloria e i fasti di una politica di integrazione apparentemente priva di ombre, come se nessun errore fosse stato fatto, come se a nulla bisognasse rimediare. Mai, se non retoricamente, viene annunciato o invocato il costituirsi di momenti di riflessione e confronto sul percorso fin qui svolto, sulle scelte fatte, sulla legittimità e democraticità dei meccanismi di governo del mercato unico e della moneta unica, sulla possibilità di una partecipazione maggiore dei popoli europei alle decisioni che calano dall'alto. Più che una relazione programmatica, questa appare un panegirico sulle politiche europee, come quando viene celebrato lo strabiliante successo dei parametri di Maastricht e dell'unificazione monetaria e di mercato, là dove la relazione afferma, cito testualmente: «Dopo il 1992, la realizzazione delle "quattro libertà" (libera circolazione di persone, merci, servizi e capitali) ha dispiegato un enorme potenziale di crescita e dato avvio a un importante processo di sviluppo economico e sociale». Questa affermazione ci fa sorridere, se consideriamo che l'ultimo ventennio è stato quello a più bassa crescita dal Dopoguerra, e che gli ultimi anni hanno visto dispiegarsi una depressione economica persino peggiore, per l'Italia, di quella del 1929. Ma c'è un altro aspetto di questo passaggio che ci preme sottolineare: l'enfasi sulle quattro libertà supposte a fondamento della futura, ipotetica prosperità dei popoli europei. Perché per il Movimento 5 Stelle il porre a fondamento del progetto europeo quattro libertà, che corrispondono indistintamente a cittadini, merci, servizi e capitali, va in rotta di collisione con la Costituzione repubblicana, che non equipara cittadini, merci, servizi e capitali nella titolarità di diritti o libertà, ma anzi subordina la libertà economica al conseguimento di fini sociali (articolo 41 della Costituzione). Come sempre più osservatori rilevano, l'eccessiva enfasi posta dall'Unione europea sulla dimensione economica, a volte anche a scapito della dimensione dei diritti e della legittimità democratica, è uno dei problemi del nostro tempo ed esige in quanto tale analisi e decisioni all'altezza del momento, non peana autocelebrativi indossando i paraocchi. La depressione che attanaglia l'Europa mediterranea, in particolare, e che nel volgere di pochi anni ha comportato anche una crisi politica, sociale, in alcuni Paesi (come la Grecia) addirittura umanitaria, ci impone di rivedere alcuni presupposti e scelte. Ci impone di fermarci per riflettere. Allora proviamo a riflettere su alcuni snodi centrali del documento. Il Governo si impegna circa «la prosecuzione di un consolidamento fiscale favorevole alla crescita», il che è un evidente ossimoro. Il consolidamento fiscale, comprimendo la spesa pubblica e la domanda interna, può avere come unico esito la contrazione dell'economia e non certo la crescita. Questo ormai lo sanno anche i bambini, ma il Governo prosegue imperterrito nella sua opera di mistificazione dei principi basilari dell'economia. Il Governo promette fedeltà ai trattati europei che impongono le misure di austerità. Ammesso e non concesso che l'ossimoro rigore-crescita sia realizzabile, lo strumento con cui si intende perseguire questo obiettivo, cioè la fedeltà ai trattati dell'austerità, confligge evidentemente con un altro obiettivo programmatico dichiarato nella relazione, quello cioè del "coordinamento macroeconomico". Affidare il coordinamento macroeconomico al fiscal compact e al growth and jobs compact costituisce un'altra contraddizione in termini. Il growth compact e i trattati in cui si articolano impongono indiscriminatamente misure di rigore e austerità a tutti i Paesi membri, indipendentemente dalle rispettive posizioni riguardo alla bilancia dei pagamenti, al ciclo economico, all'indebitamento estero. Un reale coordinamento macroeconomico nell'eurozona - ce lo dicono i report della United Nations Conference on Trade and Development, ma potrei anche citare i rapporti di altri istituti, quali ad esempio il Working Paper n. 721 del 2012 del Levy Economic Institute - prevedrebbe manovre espansive nei Paesi in surplus commerciale, in modo che i Paesi in deficit commerciale possano agganciarsi con le loro esportazioni. Questo coordinamento non c'è. Abbiamo bisogno che i Paesi in surplus (mi riferisco, in particolare, alla Germania) stimolino la loro domanda interna con manovre espansive, offrendo ai Paesi in deficit la possibilità di aumentare le loro esportazioni per recuperare il gap di competitività. I differenziali di competitività, inoltre, sarebbero attenuati dall'aumento dell'inflazione nei Paesi in surplus commerciale conseguenti alle manovre espansive. Sappiamo, però, quale terrore la parola inflazione, seppur controllata, generi nel popolo tedesco. Tutto questo non è previsto nel growth compact, che ignora le differenze fra i Paesi in surplus e in deficit commerciale, così come le differenze fra Paesi creditori e debitori. Imponendo una disciplina fiscale uniforme e indifferente al ciclo economico, il growth compact di fatto nega il coordinamento delle politiche macroeconomiche previsto dai trattati fondativi dell'Unione europea (in particolare, l'articolo 5 del regolamento dell'Unione europea n. 1176 del 2011 sulla prevenzione e la correzione degli squilibri macroeconomici), nonché dagli impegni programmatici del Governo italiano. È dall'inizio della crisi che il coordinamento economico è assente fra gli Stati membri sostituito dal camice di forza dell'austerità per tutti, con i tragici risultati ormai evidenti a chi abbia ancora l'onestà intellettuale di riconoscerli. Veniamo, allora, a discutere della partecipazione dell'Italia all'Unione monetaria, tema, anche questo, trattato in modo acritico e apologetico nella relazione. Per superare questa cortina propagandistica vale la pena leggere i report della Commissione europea (mi riferisco all'esame approfondito per l'Italia del 30 maggio 2012) che sostengono come dall'introduzione dell'euro - cito testualmente - «la perdita di competitività sui costi è uno dei fattori principali alla base del declino della bilancia commerciale dell'Italia» e che «L'andamento del tasso di cambio effettivo reale fa pensare all'instaurarsi di un divario competitivo (...) fra l'Italia e altri Paesi della zona euro». La Commissione stima una sopravvalutazione del cambio nominale rispetto al cambio reale pari al 10 per cento rispetto agli altri Paesi europei e del 25 per cento rispetto alla Germania. Se il cambio nominale dell'euro è troppo forte per l'Italia, per la Germania invece è troppo debole, favorendone le esportazioni a danno dei suoi partner commerciali, cosa che peraltro pone un ulteriore ostacolo al coordinamento delle economie fra Paesi membri di fronte all'indisponibilità della Germania ad affrontare tali squilibri (aspettiamo fiduciosi le prossime elezioni tedesche). Il combinato della sopravvalutazione dell'euro rispetto al tasso di cambio reale italiano con la sottovalutazione dell'euro rispetto al tasso di cambio reale della Germania (nostro principale partner commerciale) costituisce, al contempo, un volano per l'economia tedesca e un macigno inaggirabile per il sistema industriale italiano. La tara sui costi di produzione grava non solo sull' export, ma anche sul mercato interno, invaso da merci e servizi di Paesi concorrenti ( in primis la Germania stessa) che godono di un tasso di cambio nominale debole e di un divario competitivo cumulato negli anni che non potrà che aumentare progressivamente. Un tale gap nei costi di produzione è pressoché irrisolvibile allo stato attuale delle politiche europee, ed è inutile a tal riguardo vaneggiare parlando di ricerca, innovazione, flessibilità, sburocratizzazione, parole tanto care al «modello unico» che ci governa e sicuramente utili in tempi di crescita, mentre si rivelano impotenti durante una spirale depressiva, come quella attuale, come strumenti per affrontare quello che la stessa Commissione europea definisce il divario nei costi di produzione Insomma, offrite aspirine per curare una pestilenza! La fissità del cambio, in assenza di un coordinamento macroeconomico fra partner commerciali, produce un divario di competitività che si cumula e amplia ogni anno che passa, strangolando l'economia italiana in una spirale di cui non si vede la fine. Il modello unico non vuole affrontare l'argomento di fronte all'opinione pubblica, preferendo lasciar morire l'economia italiana tramite una lenta ma inesorabile eutanasia. La relazione oggi in esame nemmeno nomina questa criticità nel vano tentativo di ignorare l'elefante nella cristalleria, avendo pure il coraggio di affermare che il Governo si sarebbe speso - cito testualmente - per «un'equa condivisione dei benefici e dei rischi della moneta unica». Se questa è equità forse dovremmo iniziare a non parlare più di integrazione europea, ma di annessione all'Europa.
2013-07-04	M5S	PugliaSergio	Leggo dalla Relazione programmatica sulla partecipazione dell'Italia all'Unione europea che l'azione del nostro Paese in materia di occupazione e politiche sociali ha come obiettivo prioritario il potenziamento dei regimi di protezione sociale e delle politiche di attivazione, sostegno e promozione dell'inclusione sociale e dei mezzi di sostentamento adeguati, in attuazione della strategia Europa 2020, secondo il programma della Commissione 2013. Orbene, la strategia Europa 2020, tra l'altro, si prefigge l'obiettivo di portare al 75 per cento il tasso di occupazione delle persone di età compresa tra venti e sessantaquattro anni e di ridurre di 20 milioni il numero delle persone a rischio povertà. Accanto alle importanti iniziative per il contrasto alla disoccupazione giovanile - meno male: facciamole queste iniziative - non risultano però previste iniziative a favore di cittadini inattivi e disoccupati tra i trenta e i cinquantaquattro anni.
2013-07-04	M5S	PugliaSergio	Oggi siamo qui per discutere dei provvedimenti in materia di legge di delegazione europea, di legge europea 2013 e delle connesse relazioni sulla partecipazione dell'Italia all'Unione europea e in quest'Aula ho la possibilità di esporre brevemente - per 4 minuti - le mie riflessioni. «L'Europa non potrà farsi in una sola volta, né sarà costruita tutta insieme; essa sorgerà da realizzazioni concrete che creino anzitutto una solidarietà di fatto»: ho citato Robert Schuman, un padre dell'Unione europea, tanto stimato e caro anche a De Gasperi. Questo si può fare mediante la realizzazione di un punto di incontro, dove queste esperienze si confrontano e si selezionano, così dando vita a nuove forme di comunità ispirate ad una più grande libertà e ad una più giusta vita sociale. L'Unione europea è il nostro punto di incontro; le normative europee sono il risultato del confronto e della selezione degli ideali e dei valori: questo dovrebbe essere.
2013-07-04	M5S	TavernaPaola	Facciamo un piccolo excursus, non fosse altro perché questo dovrebbe essere un Parlamento che rappresenta il popolo italiano. Occorre allora ricordare che, secondo un sondaggio dell'ISPRA, dall'87 per cento della popolazione la sperimentazione animale è vista come una pratica completamente contraria al nostro modo di sentire e alla nostra sensibilità. Eppure la direttiva n. 63 del 2010 detta una nuova disciplina sulla sperimentazione animale: è una normativa su cui io personalmente avanzo critiche pesanti perché, studiando attentamente il testo, ci si rende conto che le sue affermazioni di principio, che possono sembrare condivisibili, sono poi sistematicamente negate da un'infinita serie di eccezioni e deroghe che ne svuotano quasi completamente la portata. È allora inutile lamentarsi perché, quando abbiamo iniziato la legislatura in questo Parlamento, il termine per il recepimento della direttiva era ormai scaduto già da due mesi. Non solo la direttiva è stata accantonata per due anni, ma c'era anche un termine perentorio - il 1° gennaio 2013 - entro cui il nostro Paese avrebbe potuto comunicare all'Unione europea disposizioni vigenti più garantiste. Questo è stato fatto in maniera molto limitata, perché - probabilmente - eravate troppo occupati a distruggere o a lasciar distruggere quanto resta del nostro Stato sociale: avete dimenticato la scadenza e vi siete ricordati di mandare al volo quattro righe per evitare quanto meno le barbarie che prevedevano la sperimentazione su cani e gatti randagi (perché questo è ciò che prevede la direttiva europea che noi stiamo recependo). Allora, Europa comanda e Italia ubbidisce. Ho sentito qui riempirsi la bocca di questa Europa, ma in realtà ciò che facciamo è solamente obbedire a quanto ci viene detto, perché non c'è nessuno di coloro che ci rappresenta che veramente difende i nostri interessi e i nostri punti di vista. Signori, abbiamo imparato a conoscervi. Sappiamo leggere tra le righe e ci sono delle grande falsità nelle affermazioni che fate proprio in base a questo emendamento, che servono solo a mettere una pezza al lassismo in cui questo Paese è ormai costretto a vivere. Infatti, spunta la minaccia dell'infrazione e si scopre d'un tratto l'onnipotenza del dio denaro che, però, non ha nessun valore quando si tratta di multe per infrazioni come quelle relative a Europa 7 e alle quote latte.
2013-07-04	PD	CirinnaMonica	L'Italia è spesso incorsa in infrazioni pesanti, milioni di euro che gravano sulle tasche dei cittadini, proprio per la mancata tutela degli animali. Penso all'ultima infrazione, che ci è stata comminata nel 2010, relativa alla direttiva sugli uccelli e in particolare i piccoli migratori, uccellini dai 20 ai 40 grammi di peso che migrano dai Paesi nordici dell'Europa, arrivano dalla Scandinavia e dalla Finlandia, e dopo aver percorso migliaia e migliaia di chilometri, a causa delle deroghe regionali, vengono uccisi per il divertimento di qualcuno.
2013-07-04	PD	GinettiNadia	La legge italiana n. 234 del 2012 ne rappresenta lo strumento interno; strumento giuridico, ma che deve tendere al perseguimento degli obiettivi politici dell'Unione europea di medio e lungo periodo, quali quelli sanciti nel programma varato dalla Commissione per la strategia Europa 2020, per una crescita smart, intelligente perché basata sulla conoscenza, sostenibile perché in grado di promuovere l'economia verde, intelligente perché inclusiva, ovvero in grado di promuovere occupazione. Eppure questa Europa, nel periodo di crisi più difficile, ci è apparsa una cattiva madre, capace di imporre austerità e rigore nei conti pubblici e incapace di dare attuazione a quel principio di solidarietà che avrebbe dovuto accompagnare la cessione progressiva di sovranità degli Stati membri; vi è stata incapacità a condividere destini nazionali che diventano comunitari per prendersi carico, anche con fondi destinati, dei debiti nazionali e procedere a ristrutturazioni che non portassero vantaggio soltanto agli istituti bancari. A Roma l'azione del nostro Governo è riuscita a sancire il passaggio dai temi dell'Ecofin ai temi della disoccupazione giovanile, come riferito dal presidente Letta la scorsa settimana, rimettendo finalmente al centro della costruzione europea l'uomo, il cittadino europeo. Bisogna passare dal rigore al rigore e la crescita, per un nuovo Patto di stabilità che agevoli gli investimenti degli enti locali, capaci di rilanciare l'economia; è necessario l'impegno a destinare i fondi strutturali e il Fondo sociale europeo, nello specifico, per sostenere l'occupazione giovanile. Quella della disoccupazione giovanile è una priorità e un'emergenza che racchiude tutte le storture del nostro Paese. Ieri era l'Europa della generazione Erasmus; oggi è la fuga dei cervelli. Paradossalmente, l'Europa ci è apparsa una cattiva madre proprio per la denuncia delle tante infrazioni; siamo i primi in classifica a commettere infrazioni tra i 28 Paesi membri. Vi sono condanne anche per violazione dei diritti dell'uomo; sono addirittura 600 le sentenze di condanna per i tempi troppo lunghi del nostro sistema giustizia. È proprio per questo continuo richiamo alle infrazioni che dobbiamo trovare la forza per appoggiare un processo di unificazione verso gli Stati Uniti d'Europa, e la legge n. 234 del 2012 rappresenta il primo punto di partenza di questo percorso perché ci consente di ridurre addirittura del 17 per cento i casi di condanna pendenti. I provvedimenti in esame, quindi, possono produrre effetti positivi per l'adeguamento agli obblighi europei. Un'ultima considerazione. In questo momento possiamo tranquillamente uscire da una posizione di sorvegliati speciali per diventare promotori veri e convinti del processo di unificazione europea.
2013-07-04	PD	GinettiNadia	Quell'Europa nata dai Trattati di Roma, con la scelta d'integrazione funzionalista, anche se progredita a tappe incerte, ci ha consegnato un patrimonio acquisito irreversibile, dall'elezione diretta del Parlamento europeo all'unione doganale, dal mercato unico alla libera circolazione di beni e servizi, all'Accordo di Schengen per il controllo delle frontiere esterne, alla cittadinanza europea e all'unità monetaria; e, sul versante istituzionale, dalla struttura a pilastri del Trattato di Maastricht al Trattato di Lisbona, che oggi, modificando il funzionamento delle istituzioni di un'Unione allargata a 28 Paesi membri, rende i meccanismi decisionali più efficaci con l'estensione della codecisione, più democratici e trasparenti, perché più vicini ai Parlamenti nazionali.
2013-07-08	LN	CandianiStefano	, a partire dall'euro, una moneta che doveva fare l'unità politica ed economica europea e che invece sembra sempre più avere fatto gli interessi dei banchieri e la povertà degli italiani. Il sistema economico e finanziario europeo sta di fatto favorendo lo shopping a bassi costi da parte di altri Stati a danno delle migliori industrie italiane. Siamo forse ai saldi di fine stagione? Atti di pirateria industriale ne abbiamo poi già denunciati in questa stessa sede. O il Governo si mette seriamente a rinegoziare in Europa vincoli come il Patto di stabilità, oppure questo è un Paese destinato ad essere schiacciato, con un'economia sempre più spiaggiata. (
2013-07-08	LN	CandianiStefano	Al Governo chiediamo quindi un impegno serio e concreto per far valere in Europa le giuste ragioni del Nord produttivo e dell'intero Paese.
2013-07-08	LN	CandianiStefano	Anche in questa occasione, lo ribadiamo: attenzione, perché la politica dell'immigrazione incontrollata che viene applicata in Italia finirà per causare problemi al resto dell'Europa, ottenendo come risultato finale un prevedibile isolamento di questo Paese.
2013-07-08	LN	CandianiStefano	Intendiamo con questo voto dare invece una reale rappresentanza parlamentare a tutti i nostri concittadini, delusi da un'Europa che ci soffoca con la burocrazia, da un'Europa intenta a perseguire gli interessi della finanza e delle lobby, da un'Europa che sta schiacciando l'economia dell'Italia, a partire dalla sua parte più produttiva, il Nord. A questi nostri concittadini, con questo voto, diciamo chiaramente che non tutti i partiti politici sono uguali e non tutti si sono sottomessi all'Europa delle lobby e della finanza. (
2013-07-08	LN	CandianiStefano	La Lega Nord, che fonda la propria storia nella difesa delle autonomie e delle identità locali, farà una dura opposizione all'Europa della finanza e delle banche.
2013-07-08	LN	CandianiStefano	Negli interventi che mi hanno preceduto si è detto che dobbiamo preoccuparci dell'opinione e della credibilità dell'Italia presso gli altri partner europei; noi non siamo d'accordo con questa opinione. Noi, signor Ministro, oggi diciamo a lei e al Governo che dovreste invece preoccuparvi di più dell'opinione che i nostri cittadini hanno dell'Europa (
2013-07-08	LN	CandianiStefano	Oggi ci troviamo ad approvare quelli che, in grande sintesi, vengono presentati come atti di adeguamento a disposizioni europee, dando per definito che le stesse siano cosa buona e lodevole già solo per il fatto di essere emanazione europea. Ma non è così, onorevoli senatori, non lo è, a partire dal fatto che questi innesti normativi sono invece il frutto di un sistema di potere finanziario e politico lontano dall'Europa dei popoli che invece noi vogliamo.
2013-07-08	LN	CandianiStefano	Oggi l'Europa si è ridotta a un'unione monetaria dominata dalla logica degli Stati e dalla burocrazia; un progetto che sta mostrando di essere fallimentare e che rende ancora più urgente la realizzazione dell'Europa delle Regioni.
2013-07-08	LN	CandianiStefano	Onorevoli senatori, questo è lo specchio di un Paese che ha fallito nella propria ragion d'essere, incapace di schierarsi contro lo strapotere delle banche e delle lobby di un'Europa che punta ad essere unione bancaria prima che unione di popoli.
2013-07-08	LN	CandianiStefano	Sia chiaro, noi non siamo euroscettici, ma è un dato di fatto che questa Europa, così com'è, non risolve i problemi della nostra gente. Sia altrettanto chiaro che la strada per il futuro dell'Europa sarà sempre più in salita se non prevarranno gli interessi dei cittadini su quelli delle lobby finanziarie.
2013-07-08	LN	CandianiStefano	Signor Presidente, onorevoli senatori, a conclusione dei lavori di Commissione e d'Aula, il giudizio del Gruppo Lega Nord-Autonomie riguardo alla portata politica dei provvedimenti in approvazione non può che essere critico. Signor Ministro, abbiamo certamente apprezzato il suo impegno in Commissione, ma ciò esula dalla valutazione politica complessiva. Cominciamo subito con il chiarire che non siamo per nulla d'accordo con l'affermazione, fatta da alcuni colleghi in discussione generale, secondo cui il nostro Paese prima di chiedere agli altri più Europa dovrebbe chiedere maggiore impegno a se stesso. No, non siamo affatto d'accordo con questa affermazione, anche perché, se è vero, onorevoli senatori, che l'Italia guida da anni la poco invidiabile classifica dei Paesi che applicano di meno o con maggiore ritardo il diritto europeo, è altrettanto vero che è il Paese che si adegua in modo migliore ai doveri, o sarebbe meglio dire ai diktat, di Bruxelles. Attenzione però, perché - e lo abbiamo già ribadito - eccesso di rigore ed austerità hanno mandato in rosso i conti degli italiani e stanno causando una profonda crisi del welfare ed un prossimo annientamento dei servizi pubblici. Agli occhi dell'Europe, dunque, l'Italia appare negligente; al contrario, invece, agli occhi degli italiani, o almeno agli occhi dei più coscienziosi, questo Paese (o quel che ne resta) sembra essere diventato, negli ultimi anni, una serva remissiva e muta di fronte a tutta l'Unione europea: un vero paradosso al quale i cosiddetti europeisti ad oltranza non sanno, o meglio non vogliono, dare risposta alcuna. Fatto sta che se il rigido rigore che sta contraddistinguendo la politica europea non sarà contrastato con determinazione dal Governo italiano, si avrà come unico e vero risultato quello di allontanare dall'Europa l'Italia reale, quella che lavora e sopporta il peso della burocrazia, scavando un fossato tra l'opinione dei cittadini italiani del Nord in particolare, e le istituzioni politiche europee, come già accaduto in questi ultimi anni. Il sistema Paese non riesce più a reggere il peso della burocrazia ed anche innovazioni regolamentari, potenzialmente positive, rischiano invece di essere percepite, ancorché non lo siano realmente, come dei vincoli insostenibili, illegittimi e addirittura ingiusti. D'altronde, signor Ministro, non possiamo tacere ad esempio come il Trattato di Lisbona, in abbinamento al dannoso sistema Target 2 del 2007, abbiano portato il Paese ad una sudditanza industriale e commerciale in favore della Germania, contribuendo a gonfiare il deficit della nostra bilancia commerciale e mettendo in sofferenza, a catena, tutti i settori produttivi e commerciali. Stridono di fronte a questa realtà gli eccessivi atteggiamenti di euroentusiasmo che hanno accompagnato nei giorni scorsi l'ingresso nell'Unione europea della Croazia o, peggio, l'atteggiamento di cieca apertura nei confronti della Turchia. L'applicazione acritica di nuove norme europee rischia di alimentare invece un crescente sentimento antieuropeo. Ultimo esempio è la recente normativa europea che vieta di coltivare, riprodurre e commercializzare semi di ortaggi che non siano stati approvati dalla nascente Agenzia delle varietà vegetali europee; un nuovo divieto che, paradossalmente, mette nell'angolo anche il recente impegno di questo Parlamento per contrastare la diffusione di semi OGM. Si tratta di nuova norma che ingrassa la burocrazia dell'Unione e stacca una nuova cambiale in bianco alle grandi multinazionali, schiacciando gli interessi della nostra gente e perseguendo una inaccettabile e grigia omologazione.
2013-07-08	LN	CandianiStefano	Tra le questioni sul tavolo a livello europeo spicca certamente quella del contrasto all'immigrazione clandestina e della gestione dei flussi migratori. Su questo fronte chiediamo un impegno forte al Governo nel dare concreto seguito alla risoluzione approvata dal Senato, perché l'Italia non può essere lasciata sola dall'Europa di fronte a questo problema.
2013-07-08	M5S	MorraNicola	Signor Presidente, onorevoli colleghi, siamo finalmente giunti alla fase finale del processo - a dire il vero piuttosto tortuoso - che ha determinato l'adozione dei principali atti relativi alla partecipazione del nostro Paese alla formazione e all'attuazione della normativa europea, secondo quanto stabilito dalla legge 24 dicembre 2012, n. 234. In particolare, mi sia consentita una breve digressione sulla legge stessa. Come è noto questa è la novità che abbiamo dovuto tutti affrontare in questa legislatura. All'articolo 30 di questa legge si definiscono sia la legge di delegazione europea, nella fattispecie il disegno di legge n. 587, sia la legge europea (disegno di legge n. 588). Entrambe queste leggi sono di iniziativa governativa. La legge di delegazione europea, in pratica, chiede al Parlamento di conferire al Governo la delega ad adottare entro tempi definiti dei decreti legislativi di recepimento di direttive europee. In sostanza, con questa legge il Governo chiede al Parlamento la delega a legiferare al suo posto, seppure per il nobile e necessario scopo di recepire le direttive europee. Ripeto: il Governo chiede al Parlamento la delega a legiferare al suo posto. Questa modalità, però, stride fortemente con la troppo spesso celebrata centralità del Parlamento. È quindi un altro esempio dello svuotamento del ruolo del Parlamento, sempre più semplice ratificatore di decisioni prese dal Governo. Ciò dimostra, inoltre, che i vertici che comandano il modello unico non si fidano neanche dei loro stessi parlamentari, ai quali si chiede solo di confermare, ratificare e convalidare decisioni prese dall'Esecutivo, o forse solo dai vertici dei partiti del modello unico. Tutto questo a noi del Movimento 5 Stelle non piace. Preferiremmo un ruolo più attivo del Parlamento anche in queste occasioni, che sembrano di mero, passivo recepimento di direttive dell'Unione europea per le quali invece il Parlamento può e deve dire la sua imponendo, secondo i limiti previsti dalla legge n. 234 del 2012, criteri e vincoli corrispondenti ai veri desiderata dei cittadini italiani. Alternativamente, il Parlamento si dovrebbe attivare in autonomia per recepire le opportune direttive dell'Unione europea, ma soprattutto dovrebbe forse influenzare di più, insieme agli altri Parlamenti nazionali, l'attività legislativa dell'Unione europea, alzando così il livello di democraticità delle istituzioni europee. Ma forse questo poco interessa. In quest'ottica, non vogliamo essere come le altre forze politiche, che riteniamo troppo spesso supinamente euro-acritiche, le quali si adagiano, si crogiolano e si compiacciono in un ripetuto e quasi quasi agiografico riferimento all'Europa e ai futuribili, non si sa quando, Stati Uniti d'Europa. Ora, nel merito, per quanto riguarda il disegno di legge n. 588, il nostro orientamento - si faccia attenzione al condizionale - sarebbe sicuramente favorevole, essendo questo l'atto contenente tutte quelle norme diverse dalle deleghe necessarie ai fini dell'adempimento di obblighi europei e finalizzate a porre rimedio ai casi di non corretto recepimento della normativa europea stessa. Come illustrato dal relatore, si tratta di direttive importanti, utili, ad esempio, a garantire la libera circolazione dei cittadini all'interno dell'Unione, oppure il libero accesso alla professione in qualsiasi suo Stato. Questo nel Capo I della legge europea, che prosegue con gli articoli del Capo II, riguardanti la fiscalità, del Capo III, riguardanti il lavoro, del Capo IV, riguardanti la sanità pubblica, del Capo V, riguardanti l'ambiente, del Capo VI, che contiene altre disposizioni ancora, i cui titoli danno chiaramente idea della rilevanza di queste direttive. Anche per quanto riguarda il disegno di legge n. 587, il nostro voto - attenzione di nuovo al modo verbale - sarebbe complessivamente positivo, con la rilevante e significativa eccezione dell'articolo 12, con il quale si recepisce la direttiva 2010/63/UE sempre riferita alla sperimentazione animale. Seppure si apprezzino alcuni dei criteri presenti in questo articolo, noi del Movimento lo riteniamo insufficiente, in quanto impone criteri di recepimento che a molti di noi paiono non idonei a limitare le sofferenze degli animali oggetto di sperimentazione e sicuramente non in grado di garantire i necessari controlli e le doverose ispezioni nelle strutture ove questa pratica, purtroppo, avrà comunque luogo; non rappresentano inoltre un reale impulso alla ricerca e all'applicazione di metodi alternativi all'utilizzo di animali nelle fasi di studio e di analisi di un nuovo farmaco. Ci rammarichiamo perciò dell'assoluta insensibilità e indisponibilità da parte delle altre forze politiche e soprattutto del Ministero della salute evidenziata dal non aver voluto recepire positivamente i nostri emendamenti all'articolo 12 (inizialmente articolo 9), volti a migliorare in fase ascendente nella Commissione preposta (la 14ª), questa norma. Pertanto, questi emendamenti, in combinato disposto con l'articolo 12, avrebbero completato un quadro legislativo che avremmo considerato di reale, concreta ed effettiva tutela per le specie animali. Purtuttavia, sappiamo che dobbiamo votare l'ennesima legge omnibus - un tipo di provvedimento che il Governo Letta si era impegnato a far diventare memoria del passato - e siamo anche consci che tutto ciò produce esitazioni in moltissimi di noi considerando i temi diversissimi: nel disegno di legge n. 587 si va infatti dalla importazione di legname ai diritti dei rifugiati, dalla sperimentazione animale a fini di ricerca scientifica alle missioni internazionali, dai bilanci degli Stati al commercio di prodotti tecnologici, per passare a norme finanziarie. Evidentemente, tutta materia che può rientrare, per omogeneità, nello stesso provvedimento. Benissimo, tutto questo permette al Movimento, in maniera assolutamente chiara e politicamente forte, di lasciare a tutti i senatori del Gruppo libertà di voto; non perché non ci vogliamo prendere le nostre responsabilità, perché noi le responsabilità ce le prendiamo, ma perché voi, signori del Governo, e comunque signori del modello unico, avete il coraggio di imporre una logica per cui o si prende tutto oppure non si deve prendere niente. Vorremmo che vi fosse - e questa ci sembra democrazia - la possibilità di ragionare pacatamente su singoli temi, su singoli provvedimenti, su cui il Movimento 5 Stelle darà certamente il suo contributo. Non è affatto vero, infatti, che noi siamo soltanto quelli della protesta; noi siamo anche quelli della proposta e in Commissione abbiamo cercato di farvelo capire in tanti modi. Ma evidentemente i tempi che imperiosamente voi dettate al dibattito parlamentare (altrimenti non si fa in tempo ad approvare) sono quelli che vogliono far passare insieme al provvedimento intelligente anche quello su cui si potrebbe intervenire per rettificare. Il Movimento 5 Stelle su questo non ci sta. Per questo tutti quanti noi, con senso di responsabilità, accettiamo la logica della libertà di voto e richiamiamo per l'ennesima volta e per mezzo di un Ministro - che è qui presente - l'impegno che aveva assunto lo stesso presidente del Consiglio Letta: cerchiamo di farla finita con i provvedimenti omnibus. Permettiamo a tutti i senatori, a tutti i parlamentari - perché anche in altri Gruppi ci sono singoli parlamentari che hanno le nostre stesse difficoltà - di votare singoli provvedimenti che abbiano una loro coerenza, una loro sistematicità, una loro unità di fondo. Questo è quello che vi chiede il Movimento 5 Stelle.
2013-07-08	PD	GhediniRita	(ore 18,15) ( Segue GHEDINI Rita). Fra le due leggi, la legge europea risente maggiormente del ritardo ed è, conseguentemente, più ricca di norme. Nell'azione di contenimento e prevenzione delle infrazioni abbiamo cercato di tenere l'orizzonte dei diritti, ragione della Costituzione europea, e di tenere in primo piano l'interesse generale dei cittadini anche nell'accettazione dei divieti. In questo senso vanno le disposizioni concernenti la libera circolazione delle persone, nonché quelle riguardanti l'ambiente, con puntuali modifiche alla legislazione italiana in materia di tutela delle acque, di valutazione integrata ambientale, di gestione dei rifiuti e di tutela risarcitoria contro i danni ambientali. Laddove sono in gioco interessi contrapposti, abbiamo cercato mediazioni ragionevoli e - dove possibili - al rialzo. È il caso, ad esempio, delle guide turistiche, dove il giusto principio della libera circolazione dei lavoratori all'interno degli Stati dell'Unione è stato temperato dalla previsione, per il nostro Paese, di richiedere una speciale autorizzazione per i siti di particolare interesse storico ed artistico, che sono uno degli elementi costitutivi per il rilancio economico del nostro Paese. L'abrogazione dell'articolo 34, in materia di utilizzo dei brevetti di design industriale non protetti, e lo stralcio dell' ex articolo 33, in materia di agevolazioni fiscali e contributive riconosciute per i terremoti che hanno colpito il nostro Paese dal 1997 al 2009, danno conto della necessità di non riversare sui cittadini e le imprese le contraddizioni di decisioni prese in fasi politiche ed economiche anche molto lontane nel tempo e di trovare, con l'approfondimento e il tempo necessari, soluzioni in grado di garantire equità e sostenibilità. Anche nel disegno di legge di delegazione europea 2013 ci sono buone novità. Tra queste, vorrei ricordare che, nella complessa vicenda che riguarda i regolamenti in materia di IVA, abbiamo previsto, con l'approvazione di un emendamento, che sia tenuta in considerazione la peculiarità, tutta italiana, dello svolgimento in sussidiarietà di prestazioni sociosanitarie da parte di soggetti della cooperazione sociale, in grado di sostenere un welfare, diversamente già fortemente ridotto e penalizzato dalle necessità di contenimento della spesa pubblica. Un buon lavoro è stato svolto anche nella definizione di adeguati criteri di delega per l'attuazione della direttiva europea in materia di riconoscimento dei diritti dei beneficiari di protezione internazionale. Si è così testimoniata la volontà del Paese di dotarsi di una legislazione che, secondo lo spirito della Convenzione di Ginevra, possa assistere e proteggere i rifugiati presenti sul nostro territorio, con particolare riguardo ai minori stranieri non accompagnati e alle vittime di tratta. Infine, mi sembra importante rilevare il buon compromesso al rialzo ottenuto in Commissione per quanto concerne la delicatissima questione della sperimentazione animale, che, nel garantire quanto disposto in sede europea (quindi nel pieno rispetto della direttiva europea), fa salve le istanze radicate nel Paese che mirano ad una maggiore tutela e protezione degli animali utilizzati a fini di ricerca. Abbiamo svolto questo lavoro mentre il nostro Governo sedeva al tavolo del Consiglio europeo del 27 e 28 giugno: i risultati ottenuti ci danno speranza che, nel prossimo Quadro finanziario 2014-2020, le politiche relative alla crescita e all'occupazione, gli aspetti di politica estera e di vicinato e gli orientamenti espressi nelle risoluzioni che proponiamo oggi al voto dell'Aula siano pienamente assunti come prospettiva di sviluppo. È fondamentale, infatti, che continui l'impegno del Governo, pienamente sostenuto dal Parlamento, nella promozione di politiche dirette ad affiancare, al rigore fiscale, misure in grado di stimolare la crescita e l'occupazione. Tra queste, l'emissione di titoli obbligazionari europei da destinare al finanziamento di investimenti di interesse europeo. In questo senso, accogliamo con soddisfazione l'apertura del presidente Barroso, a «deviazioni temporanee» dagli obiettivi di bilancio previsti dal Patto di stabilità in caso di investimenti pubblici legati a misure per favorire la crescita, per Paesi, come l'Italia, che hanno i conti in ordine perché hanno fatto i compiti. Il cambiamento di prospettiva che abbiamo auspicato e per cui ci siamo battuti sembra finalmente affacciarsi: consentire investimenti pubblici produttivi, cofinanziati dall'Unione europea, capaci di far ripartire il sistema Paese, uscendo dalla fase più dura della crisi economica di questi anni è fondamentale per raggiungere l'obiettivo di rilanciare il Paese e anche di conseguire il pareggio di bilancio di medio termine. Gli italiani, che hanno fatto i conti con il rigore del bilancio, possono pretendere che si investa sulla loro serietà e sulla capacità del sistema Paese di rimettersi in moto. Possono pretendere che diventino concrete le ragioni per le quali stare in Europa è ancora una volta un'opportunità e, prima di tutto, un'opportunità che occorre saper sfruttare.
2013-07-08	PD	GhediniRita	Signor Presidente, senatori e senatrici, signor Ministro, il Gruppo del Ppartito Democratico voterà a favore di questo pacchetto di norme e documenti di armonizzazione della legislazione nazionale con quella europea, nonché di valutazione e di indirizzo alle politiche dell'Unione europea, con la consapevolezza che in questo momento i temi che ci legano all'Europa, come è stato ricordato recentemente anche dal Presidente della Repubblica e dal nostro Presidente del Consiglio, devono rappresentare per l'Italia la priorità e l'orizzonte di azione sia del Governo che del Parlamento. Il lavoro, proficuo, compiuto dalla Commissione e dall'Aula va appunto nella direzione di superare la logica dei temi europei intesi come separati e estranei al nostro ordinamento, puntando, invece, ad inserire appieno nella politica nazionale e nel processo legislativo che la informa il rapporto tra Stato ed Unione europea come costitutivo. L'Unione europea costituisce a tutti gli effetti un'ulteriore sede legislativa, intimamente legata all'ordinamento interno italiano, cui copartecipiamo come soggetti consenzienti nell'elaborazione delle norme. Il tema è, appunto, quello della consapevolezza e della partecipazione attiva: lo è per il Parlamento quanto per i cittadini italiani. In una fase politica ed economica di grande difficoltà, il sentimento nazionale ed il discorso politico rischiano di sclerotizzarsi in una falsa dialettica tra pro e antieuropeisti. Siamo oltre: non dobbiamo più scegliere l'Europa, l'abbiamo fatto molti decenni fa; è una scelta costitutiva, irrinunciabile politicamente ed economicamente, soprattutto nella crisi. Dipende solo da noi uscire dalla logica della resistenza, dell'adeguamento passivo e burocratico alla legislazione europea e passare alla partecipazione attiva e politica alla costruzione normativa. Dobbiamo passare dalla logica del negoziato, tipicamente intergovernativa, a quella della costruzione del processo democratico europeo. Il Parlamento può e deve fornire - lo dico al senatore Morra - il proprio contributo in maniera determinante, avvalendosi dei mezzi che sono, da ultimo, messi a disposizione dall'innovazione normativa contenuta nella legge n. 234 del 2012. Anche grazie a questa legge e al lavoro del Parlamento, dopo due anni di blocco legislativo, l'obiettivo prioritario del nostro lavoro in Commissione e in Aula è stato, infatti, quello di procedere il più speditamente possibile all'esame dei provvedimenti per contribuire sensibilmente a ridurre il numero delle infrazioni, che costituiscono un peso economico non sopportabile nella fase attuale e un peso politico perché pregiudicano la stessa credibilità dell'Italia nelle sedi europee. Abbiamo cercato di farlo, appunto, in modo non burocratico, ma considerando e contemperando l'istanza comunitaria insieme alle istanze nazionali che sono state presentate alla nostra attenzione. Mi riferisco sia a quelle più datate trascinate dalla mancata approvazione per un biennio delle leggi comunitarie, sia a quelle emerse recentemente su temi estremamente rilevanti, quali, ad esempio, il regolamento europeo in materia di IVA, le questioni connesse alla tutela ambientale, la spinosa questione del recupero degli aiuti dati dal nostro Paese alle imprese e ai cittadini colpiti da calamità naturali; a tutte queste, con il nostro lavoro in Commissione, abbiamo tentato di dare risposte adeguate e in tempi brevi.
2013-07-09	M5S	CioffiAndrea	In Italia il processo di esternalizzazione è diventato semplice, legale, benedetto dall'Europa. Le grandi industrie come la FIAT ed altre hanno spostato in questo modo manodopera e responsabilità, adottando nuovi contratti di lavoro, spesso peggiorativi, e qualche volta chiudendo le attività, licenziando i propri lavoratori, in nome del profitto e con la scusa della crisi. Attenzione, cari colleghi, state facendo la stessa cosa e state seguendo la stessa china: se passerà questo provvedimento certificherete la vostra incapacità; di più, certificherete la vostra inutilità.
2013-07-09	PD	MineoCorradino	Io sono fra coloro che non condividono questa tesi. Anzi, temo che possa trattarsi di un alibi per nascondere il poco coraggio, le scelte sbagliate, l'opportunismo di una classe dirigente che non ha saputo, per sua colpa, governare prima lo sviluppo e poi la crisi così dura che ha investito l'Europa, e l'Italia in particolare. Questo - lo ricordo - nonostante il ricorso a premi di maggioranza sempre più imbarazzanti.
2013-07-09	LN	BisinellaPatrizia	Noi siamo per un cambiamento vero, verso la modernizzazione della pubblica amministrazione, per adeguarla alle esigenze della società, per semplificare gli adempimenti e adeguare la nostra legislazione a quell'Europa più avanzata a cui tanto si fa riferimento. Siamo, soprattutto, per valorizzare le autonomie e le specificità territoriali, per la realizzazione delle macroregioni, che vengono sostenute ora finalmente anche in sede europea, per rispondere ai bisogni del mondo imprenditoriale e dei cittadini, per rendere competitivo il Paese.
2013-07-09	PD	TocciWalter	Vorrei ribaltare un famoso incipit dicendo che tutto, fuorché la cortesia, mi porta contro questa proposta di legge. Il mio dissenso comincia dal titolo, si alimenta dal testo e diventa totale sull'idea stessa di toccare la Costituzione. Per rispetto del mio partito non voterò contro, ma, nel rispetto dell'articolo 67, non posso votare a favore. D'altronde, c'è già troppo unanimismo: si propagano luoghi comuni che sembrano veri solo perché ripetuti con sicumera dall'inizio, trent'anni fa. Il mondo è cambiato, ma l'agenda è rimasta sempre la stessa. L'entusiasmo iniziale delle bicamerali si è tramutato in una vera ossessione a modificare le istituzioni, una malattia solo italiana, che non trova paragoni in nessun altro Paese occidentale. È difficile credere che la nostra Carta costituzionale sia tanto più difettosa delle altre da meritare questo accanimento terapeutico. È più probabile che il malanno dipenda dagli improbabili costituenti. Siamo chiamati a dichiarare che la revisione della Costituzione è oggi una suprema esigenza nazionale. Mi chiedo perché, per che cosa e in nome di chi. La domanda sul perché riguarda la decisione. Si ricorre all'ingegneria istituzionale per obbligare il politico a fare ciò che non gli riesce spontaneamente, ma questo cadornismo applicato all'ordinamento è sempre fallito: il bipolarismo doveva eliminare la corruzione; il federalismo doveva promuovere lo sviluppo locale; il maggioritario doveva garantire la stabilità. Per dirla con don Abbondio, chi non ha la volontà politica, non se la può dare con gli artifici istituzionali. Eppure questa illusione è dura a morire. Ha sostenuto strategie politiche, ha animato i talk show, ha creato perfino il nuovo ordine professionale degli ingegneri istituzionali, costituito dai parlamentari esperti del tema - ai quali va comunque la mia stima personale - dai giuristi, che ne hanno fatto una carriera accademica, e dagli editorialisti, che ne hanno fatto una fortuna mediatica. L'ordine degli ingegneri si pone solo domande tecniche, ma il dato saliente del trentennio è la crisi dei partiti. La causa politica dell'ingovernabilità è stata trasferita in capo alle istituzioni. Se non si decide, non è colpa mia, ma dello Stato che non funziona: questo è il motto del politico, a tutti i livelli. Lo sviamento, però, non è stato innocuo: è servito come alibi alla politica per non affrontare i suoi problemi, che si sono di molto aggravati. Le istituzioni sono state stravolte per finalità di parte, invece di essere curate nella loro essenza. La promessa era di riformare lo Stato per migliorare i partiti, ma sono peggiorati entrambi; mai erano giunti tanto in basso nella stima dei cittadini. È tempo di fare sobriamente la nostra parte, lasciando in pace le istituzioni. L'unica riforma veramente necessaria è cambiare i nostri partiti per renderli adeguati al compito di governo del Paese. La domanda sul che cosa si è ridotta ad un mantra: il mondo cambia e bisogna decidere in fretta. Ma in quest'Aula sappiamo bene che le leggi più brutte sono proprio quelle più frettolose: il "porcellum" fu approvato in poche settimane; le leggi ad personam di gran carriera; diversi decreti di Monti, approvati con lo squillar di trombe, sono oggi smontati dal Governo Letta. Il decisionismo senza idee ha prodotto un'alluvione normativa che soffoca l'economia e la vita quotidiana dei cittadini. Ce la prendiamo con la burocrazia come se fosse un destino cinico e baro, ma invece essa dipende dalle troppe leggi che approviamo qui. Aveva ragione Luigi Einaudi a fare l'elogio della lentezza parlamentare come antidoto all'ipertrofia normativa. Non è la velocità ma la qualità che manca al procedimento legislativo. La causa è nello strapotere dei Governi che da tanti anni propongono solo leggi omnibus, con centinaia di commi disorganici, improvvisati, spesso modificati prima di essere applicati. Questa peste normativa distrugge l'amministrazione dello Stato, crea i contenziosi, le interpretazioni fantasiose e la paralisi attuativa. Bisognerebbe restituire al Parlamento la piena sovranità legislativa, ma questa autoriforma dovremmo farla noi, cari colleghi, senza delegarla all'ordine professionale degli ingegneri istituzionali, dovremmo attuarla con l'orgoglio di parlamentari: poche leggi l'anno, in forma di codici unitari, delegando funzioni al Governo e aumentando i poteri di controllo. Stabilire che non si legiferi senza prima valutare i risultati delle leggi precedenti. Dare alle Commissioni parlamentari poteri di inchiesta: un dirigente di Finmeccanica deve temere un'audizione come un manager americano quando va in Senato. Alla terza domanda (in nome di chi?) si risponde: nell'interesse nazionale. Eppure, ogni volta che abbiamo modificato la Costituzione ce ne siamo dovuti pentire: il Titolo V ha creato conflitti permanenti tra Stato e Regioni; dopo lo ius sanguinis del voto all'estero oggi si passa ad invocare lo ius soli per i figli degli immigrati; prima si blocca il pareggio di bilancio e poi si esulta per la deroga concessa dall'Europa. D'altro canto, basta leggere il testo per notare la differenza. La bella lingua italiana, con le parole semplici e intense dei Padri costituenti, viene improvvisamente interrotta da un lessico nevrotico e tecnicistico, scandito dai rinvii a commi, come un regolamento di condominio. Sono queste le parti aggiunte da noi. Fortunatamente i cittadini hanno evitato i guai peggiori bocciando la legge costituzionale ideata dagli stessi autori del "porcellum". L'unico baluardo è venuto dai presidenti di garanzia come Scalfaro, Ciampi e Napolitano. Mi sconcerta la leggerezza con la quale si ritiene possibile demolire questo ultimo bastione. In Italia la personalizzazione si è sempre presentata come patologia e non come responsabilità delle leadership. Non scherziamo col fuoco: il presidenzialismo non sarebbe un emendamento, ma un'altra Costituzione. Dovremmo avere un senso del limite. I nostri partiti rappresentano oggi a malapena la metà del corpo elettorale, l'altra metà ha manifestato in tutti i modi il disagio e la sfiducia. Noi non siamo quindi in grado, in questo momento, di rappresentare l'unità nazionale. Non è saggio usare la revisione costituzionale per santificare un Governo privo del mandato elettorale. Questo è il vulnus che segna la modifica dell'articolo 138 della Costituzione. Il procedimento lega la sorte del Governo ai tempi e ai modi della revisione costituzionale. Porre un vincolo di maggioranza come inizio e come fine nella della riforma è una forzatura politico-costituzionale senza precedenti in Italia e in Europa. I Governi passano, le Costituzioni rimangono, non dimentichiamolo. Dovremmo prendere atto che la nostra generazione non è capace di fare queste riforme, che possa farlo oggi al minimo storico del consenso elettorale è un ardimento senza responsabilità, è una dismisura contro lo spirito costituzionale. Lasciamo alle generazioni successive il compito di rielaborare l'eredità ricevuta dai Padri costituenti. Non tutte le generazioni hanno l'autorevolezza per cambiare la Costituzione. Dovremmo prenderne atto con umiltà, con l'umiltà di cui parla Papa Francesco, che dovrebbe sempre accompagnare l'esercizio del potere. La nostra umiltà è il migliore contributo che possiamo portare oggi alla Carta costituzionale.
2013-07-11	M5S	FattoriElena	Signor Presidente, colleghi, vorrei portare alla vostra attenzione la richiesta di un incontro con il ministro Zanonato avanzata dai cittadini e dalle associazioni che si oppongono alla costruzione dell'inceneritore di Albano Laziale. L'incontro ha lo scopo di chiedere al Ministro il blocco del finanziamento proveniente dai cosiddetti incentivi CIP 6, che dovrebbe ammontare a non meno di 400 milioni di euro, di soldi dei cittadini. Innanzitutto, riteniamo che oggi sia immorale privare i cittadini di tale cifra per riversarla nelle tasche del monopolista dei rifiuti Manlio Cerroni e per bruciare - con enormi danni per la salute, per l'ambiente e anche per l'economia - i rifiuti che oggi vanno considerati come una risorsa e non come un combustibile. Oltre al problema etico, esiste però un problema di legittimità: infatti i presupposti per l'accaparramento di questa cifra sono inesistenti. Sembra anche che questo magnate dell'immondizia, Manlio Cerroni, ben noto qui nel Lazio, stia facendo pressioni per una decisione ad personam per il rinnovo della convenzione con il Gestore servizi energetici (GSE), convenzione che in realtà è scaduta ed è stata bocciata dal TAR e dal Consiglio di Stato nell'annullamento del suo presupposto legale, ovvero l'autorizzazione rilasciata dall'allora presidente della Regione Piero Marrazzo. In tutta la questione abbiamo assistito a un iter fatto di scorrettezze politiche, di autorizzazioni cambiate in corsa per adattarle al ricatto, per dare alla luce un impianto firmato Termoselect, riconosciuta come l'azienda low cost per la costruzione di impianti di incenerimento, che qualcuno ha addirittura soprannominato «Termodefect»: possiamo dunque immaginare quale sia l'affidabilità di tale azienda. Ancora oggi ci troviamo quindi di fronte all'urgenza di stigmatizzare un ecomostro: sarà il più grande inceneritore d'Europa e si troverà a pochi chilometri da qui, tanto per farvi rendere conto di cosa stiamo parlando. Anche l'Unione europea, nell'ambito della Strategia Europa 2020, si è espressa in maniera categorica verso il «no». Tutto ciò viene fatto in nome di un recepimento farlocco di una direttiva europea, che ha fatto andare i soldi dei cosiddetti incentivi CIP6 nelle tasche dei soliti noti: dai Moratti, responsabili del disastro Saras, a coloro che vogliono costruire gli inceneritori di Parma, di Brescia e di Malagrotta, fino allo stesso Cerroni, al quale, grazie alla disastrosa gestione della discarica di Malagrotta, avete dato in premio la possibilità di devastare anche la provincia di Roma. Chiediamo dunque che i cittadini siano ascoltati dal Ministro, per presentare le loro istanze.
2013-07-11	PD	ZandaLuigi	Siamo in grave ritardo. Signori senatori, non usiamo strumentalmente l'alibi dei tempi lunghi del processo riformatore per condannare l'Italia all'umiliazione della peggiore legge elettorale d'Europa, totalmente estranea alla cultura giuridica e democratica della nostra Repubblica.
2013-07-15	LN	DivinaSergio	Questo progetto vede coinvolti i massimi Paesi industrializzati del globo: Stati Uniti d'America, Canada, Australia, Gran Bretagna, oltre che Norvegia, Turchia, Olanda. Il ruolo dell'Italia, per la prima volta, non è di attore comprimario, ma forse, dopo gli americani, abbiamo il ruolo più importante in questo progetto. Perché parlo di progetto? Perché si possono decidere due cose: se si vuole un bene o lo si acquista oppure si decide di costruirselo. Noi potevamo anche decidere di andare a comprare aerei da chi li produce, oppure mettere in pool questa importante joint venture di grandi forze, di Stati che hanno una tradizione di difesa militare considerevole, e in questo progetto partecipare alla realizzazione con le nostre aziende della difesa. Questa è stata la scelta, che ormai ha più di dieci anni, e fermarla adesso sembrerebbe poco comprensibile. Mai come oggi l'Italia è stata coinvolta in modo così attivo. Abbiamo ben tre stabilimenti in Italia che parteciperanno a questo progetto: l'Alenia di Nola (Napoli), l'Alenia di Foggia e particolarmente l'Alenia Aermacchi di Cameri. Per ora parliamo di un progetto che darà 1.500 nuovi posti di lavoro, ma che arriveranno a più di 10.000 con le ricadute e il coinvolgimento di tante industrie italiane di straordinaria capacità, ad altissimo, e non alto (qualcuno lo ha messo in discussione) valore aggiunto, che investono moltissimo in ricerca, portando prestigio italiano, ma soprattutto lavoro italiano. Di questi aerei se ne realizzeranno più di 4.000. Ebbene, noi non abbiamo questa forza (a Cameri probabilmente riusciremo a sfornare circa due aerei al mese), ma in Italia si faranno le fusoliere e le ali, che sono le componenti forse più importanti di questo mezzo. Di più: a Cameri vi sarà di fatto l'assemblaggio finale (il FACO) di tutti questi aerei e il centro di manutenzione per tutti gli aerei che verranno venduti in Europa alle Marine e alle Aeronautiche. Noi dobbiamo cambiare tutti gli Harrier della Marina, gli AMX e i Tornado, almeno quelli che hanno passato il trentennio di vita. Quando si parla di cacciabombardieri già all'orecchio qualcosa non suona molto bene, ma se vogliamo ricordare quanto accaduto in Libia, la partecipazione italiana è stata importantissima; con i nostri aerei, con i nostri bombardieri abbiamo fatto una sola cosa: abbiamo messo fuori uso il loro sistema radio; abbiamo messo in ginocchio la Libia annientandone le comunicazioni. A questo servono oggi gli aerei, non dobbiamo pensare sempre a eventi sanguinosi. È probabile che, essendo questo un aereo di quinta generazione, difficilmente vi saranno aerei che supereranno come concezione quello di cui si sta parlando, ma è probabile che arriveremo a costruire aerei molto, molto più costosi, che non saranno neanche più pilotati da una persona, ma saranno a pilotaggio remoto. I droni esistono: per ora sono ancora piccoli e hanno funzioni limitate, ma la strada sarà questa. Dovremo essere ancora più disposti a spendere, a fare investimenti ancora maggiori, a garanzia però che non vi saranno più vite umane esposte a rischio. Pertanto la domanda, se vogliamo essere corretti e onesti, deve essere questa: serve all'Italia un esercito? Prima domanda. Serve all'Italia avere un'aviazione? Seconda domanda. Se sì, dobbiamo anche essere all'altezza, sia dei tempi sia delle alleanze e di quello che ci si chiede. Altrimenti, ed è questa la scelta politica, possiamo anche decidere di fare come si fa in Svizzera. Noi riteniamo, in conclusione, che fra tutte le posizioni espresse, l'unica che può essere condivisibile è quella contenuta nella mozione 1-00107, avente come primi firmatari i senatori Zanda e Schifani, e sottoscritta dalla stragrande maggioranza dei Gruppi politici, alla quale chiedo di aggiungere la mia personale firma, insieme a quella di tutti i senatori del Gruppo della Lega Nord.
2013-07-15	PD	CassonFelice	Le critiche - pesanti critiche - al progetto degli F-35 provengono dallo stesso mondo militare-industriale. Sono ben note, direi ormai notorie, le peripezie (anche gravi) che stanno accompagnando la nascita di questo progetto, tanto da aver determinato il ripensamento, il ridimensionamento o addirittura l'annullamento della propria partecipazione al programma da parte della maggioranza degli Stati partecipanti, a seguito soprattutto dei costi esorbitanti e in continua inarrestabile ascesa, per di più in presenza di criticità tecnologiche e tecniche preoccupanti e di assoluto rilievo, che hanno condotto persino il Pentagono e lo statunitense GAO ( Government accountability office ) a far segnare il passo. Ma è soprattutto dall'interno del mondo militare italiano che giungono serrate e convinte critiche. Il capo di Stato maggiore delle Forze NATO del Sud-Europa, già comandante della missione NATO-KFOR nel 2002-2003, il generale Fabio Mini, ha pubblicamente denunziato il velleitarismo del programma, auspicando invece un modello nuovo e diverso di difesa, integrato come minimo a livello europeo, che in questa prospettiva, pur salvaguardando qualità e quantità, potrebbe condurre almeno ad un dimezzamento dell'attuale bilancio della Difesa italiana. E sempre restando al cacciabombardiere d'assalto F-35, mi limito a ricordare quanto ulteriormente denunciato dalla cosiddetta Bibbia dell'Aeronautica, "Aviation Week", che ha parlato di notevoli inadeguatezze tecniche, tanto che si è pure scritto di un caccia costoso, problematico e inaffidabile. Ma senza volermi addentrare in più specialistiche disquisizioni e valutazioni tecniche, registro l'esistenza di alternative ritenute più affidabili, meno costose e con maggiori ricadute sia tecnologiche che economiche, come il programma Eurofighter o la scelta prioritaria di puntare su una certa tipologia di elicotteri, opzioni sulle quali non svolgo alcuna considerazione. Questa ultima riflessione mi consente di passare al terzo livello della vicenda, quello attinente ai presunti vantaggi economici e occupazionali che sarebbero garantiti dal programma F-35. Ora, a parte il fatto che i dati forniti dalle aziende interessate risalgono ad oltre un lustro fa (un periodo eccessivamente ampio rispetto alle vicende finanziarie e alle sventure tecniche dei prototipi degli ultimi anni), una risposta negativa viene imposta da una duplice elementare considerazione. In primo luogo, i costi del programma, nella loro enormità, sono in continua e imprevedibile ascesa, aggravata dal fatto che già si è verificato a livello internazionale un occultamento dei dati finanziari, particolarmente in riferimento all'uso e alla manutenzione degli aerei. In secondo luogo, in questo momento di crisi economica, occupazionale, finanziaria che ha colpito anche l'Italia e in un momento storico in cui i tagli alle risorse di enti pubblici e ai privati stanno mettendo in ginocchio la nostra economia e comportano lacrime e sangue - come si suol dire - per coloro che hanno di meno, è opportuno dilapidare risorse in spese quali quelle necessarie per un cacciabombardiere d'assalto? Non è forse più consono al buon senso e anche alla nostra Carta costituzionale individuare meglio le priorità e assegnare le poche risorse disponibili a settori maggiormente sensibili e più in sofferenza? E questa scelta è compito del nostro Parlamento. Ora, è stato interpretato dai più l'intervento recente del Consiglio supremo di difesa come una entrata a gamba tesa sulla vicenda degli F-35. Vero o falso che sia, ritengo, leggi alla mano, che il citato Consiglio non abbia alcun potere specifico in materia. Alla fine della scorsa legislatura, con la legge 31 dicembre 2012, n. 244, dopo ampia e specifica discussione, si era coscientemente e volutamente modificata la normativa in merito, con ampia maggioranza, attribuendo al Parlamento e alle sue competenti Commissioni di merito un potere preciso di intervento e di decisione su determinati programmi del Ministero della difesa, nello specifico sui sistemi d'arma, potere del Parlamento di certo prevalente rispetto alla volontà del potere esecutivo. Giusto o sbagliato che sia, d'accordo o meno che si sia, questa è la legge del dicembre 2012 e le norme che regolamentano attività e competenze del Consiglio supremo di difesa non spostano di una virgola, allo stato, il panorama istituzionale menzionato. Per quanto concerne la mozione che sto illustrando, non posso non rilevarne i numerosi punti di convergenza rispetto alla mozione avente come primo firmatario il senatore Zanda. Non potrebbe essere diversamente, considerato che in entrambe si sostiene la necessità di dare impulso ad una dimensione europea di difesa comune e soprattutto di pieno rispetto delle prerogative del Parlamento previste dall'articolo 4 della legge del 31 dicembre 2012, n. 244. Non va dimenticato, per quanto attiene più in particolare al Partito Democratico, il contenuto del programma elettorale del Partito Democratico in proposito, lì dove veniva letteralmente scritto: «Il Partito Democratico condivide la preoccupazione dell'opinione pubblica sulle spese per gli armamenti. Fermo restando che le esigenze di difesa e di sicurezza dello Stato si sono radicalmente modificate, ma restano, bisogna assolutamente rivedere il nostro impegno per gli F-35. La nostra priorità è il lavoro». Il lavoro, in tutte le sue sfaccettature; e perché mai si dovrebbe derogare a questa priorità? Forse per dare spazio a lobby industrial-militari, che negli anni passati, ma anche di recente, si sono caratterizzate e sono ricordate soprattutto per storie infinite di tangenti, corruzioni e malaffare, nazionali e internazionali? Per tornare ai testi oggi in discussione, in che cosa consiste la diversità tra le due mozioni testé citate? Semplicemente nel fatto che nella mozione di cui sono primo firmatario si chiede la «sospensione immediata» del programma F-35. Ciò in presenza di spese per gli F-35 già programmate e stanziate per quest'anno (500 milioni di euro), mentre per il 2014 sono programmati 534,4 milioni di euro e per il 2015 ne sono programmati 657. Ciò al fine di completare l'acquisto da subito di due o tre cacciabombardieri d'assalto F-35 e per l'acquisto nei prossimi mesi di altri sette-otto cacciabombardieri. Proprio quello che, nell'immediatezza, si vorrebbe evitare, senza essere presi in giro, decidendo di destinare i risparmi immediati di spesa, oltre che quelli enormi futuri, a reali priorità, economiche e sociali. Signori del Governo, avete solo l'imbarazzo della scelta, se solo aveste a cuore per davvero le sorti del Paese reale. In conclusione, al Ministro della difesa, che pare amante della locuzione vegeziana, poi mutuata dal più celebre Arpinate, « Si vis pacem, para bellum », suggerisco una espressione più consona alla nostra era e alla nostra Costituzione: « Si vis pacem, para pacem ».
2013-07-15	PD	FerraraElena	Nel corso degli ultimi due anni e mezzo il Partito Democratico di Novara, attraverso una commissione specifica, ha ascoltato e discusso con centinaia di cittadini - questi, al contrario, sempre più numerosi! - ed ha incontrato i principali attori del territorio, così come esperti ed esponenti di carattere nazionale. È stato approvato unanimemente un documento che raccoglie le più evidenti criticità del programma F-35, circa la sostenibilità dei costi (di acquisto e di gestione), la validità del sistema d'arma e la sua rispondenza alle esigenze di difesa nazionali ed europee, e chiede una corretta e realistica riflessione sulle ricadute tecnologiche, industriali e - come ho già detto - occupazionali sull'Italia e sull'Europa.
2013-07-15	PD	FerraraElena	Oggi, con la mozione Zanda, riteniamo venga data una significativa risposta anche al territorio novarese, che da anni chiede verità su questo programma e che mette a sua volta a disposizione le competenze acquisite, ritenendo di vantare un credito di ascolto. Ringraziamo a tal proposito i parlamentari che nel corso degli anni hanno seguito da vicino l'argomento nelle Commissioni competenti e mantenuto i contatti con il nostro territorio. A fronte di un movimentismo e di una crescente contrarietà dell'opinione pubblica rispetto al programma F-35, lo sforzo del nostro partito, che è un partito di Governo, è l'argomentazione di merito, la costante ricerca dei dati reali. Al di là dei problemi tecnici, riteniamo che la mancanza di sovranità tecnologica del velivolo sia un tema di grandissima rilevanza. Quindi, rispetto ad altri programmi europei che peraltro contribuirebbero a rafforzare una linea di difesa della Comunità europea, la scelta degli F-35 è davvero produttiva sul piano economico ed industriale italiano ed europeo? È quanto mai opportuno e doveroso che il Parlamento italiano affronti questi temi con l'obiettivo di verificare il programma F-35 in un'ottica di sviluppo della dimensione di difesa europea auspicata nella mozione presentata dal senatore Zanda e da altri senatori, in una condivisa prospettiva di razionalizzazione della spesa militare in Italia e in Europa, in funzione del contesto economico e sociale generale.
2013-07-15	PD	LucheriniCarlo	Di questo noi non discutiamo. Non stiamo discutendo di una mozione presentata dalla maggioranza che dichiara guerra a qualche Stato o che aumenta i fondi per la difesa o per l'acquisto degli aerei. Anzi: siamo l'unico Stato che negli ultimi nove anni ha diminuito del 19 per cento le spese militari. Siamo quelli che spendono di meno in Europa.
2013-07-15	PD	LucheriniCarlo	Io penso che dovremmo spendere ancora di meno, e per questo serve la fase di riflessione che noi abbiamo aperto. È evidente, infatti, che tutto dipende dalla prosecuzione del processo di integrazione di difesa europea. Tutti noi possiamo essere pacifisti all'eccesso: anch'io sono per la pace, però capisco che quando si governa uno Stato come l'Italia, dentro l'Europa, con quello che noi rappresentiamo sullo scenario europeo e, in particolare, mediterraneo, con tutto quello che sta succedendo in Medio Oriente e nel Nord Africa, occorre comunque avere un proprio sistema di difesa. Non possiamo ogni volta invocare, quando è necessario, l'aiuto degli altri, salvo poi dire che c'è l'invadenza di chi viene ad aiutarci, in particolare degli Stati Uniti d'America. Gli Stati Uniti d'America peseranno sempre meno se andrà avanti un processo di integrazione di difesa a livello europeo, al quale noi dobbiamo partecipare.
2013-07-15	PD	LumiaGiuseppe	Abbiamo bisogno di una sostanziale sospensione per decidere in tempi brevi quale modello europeo di difesa e di quali sistemi d'arma dobbiamo fruire in un contesto di riduzione della spesa militare, al fine di rilanciare l'Italia e l'Europa dei diritti e del lavoro produttivo in settori civili ed ecosostenibili.
2013-07-15	PD	LumiaGiuseppe	C'è un aspetto che deve essere preso in seria considerazione e che avanza una critica strutturale al programma F-35: l'Europa è esclusa da tale progetto, anzi si può senz'altro sostenere che il progetto si è posto al di fuori della necessità di costruire un modello integrato di difesa. Sono sempre più convinto che occorra costruire gli Stati Uniti d'Europa nei vari campi della politica, del sistema finanziario fiscale, dell'università, della ricerca, della cultura e della solidarietà. Anche chi è cresciuto nella cultura della pace, come me, non può voltare le spalle alla necessità di creare un inedito moderno modello di difesa europeo. Non è da escludere che un modello integrato europeo potrebbe conciliare le due urgenti necessità: abbattere di molto i costi degli armamenti e avere una difesa europea moderna e tecnologicamente avanzata.
2013-07-15	PD	LumiaGiuseppe	Certo, in questi anni sono stati fatti passi in avanti sulla riduzione della spesa militare. È stato riferito da autorevoli organizzazioni, come il SIPRI (Stockholm international peace research institute) che la spesa militare in Italia si è ridotta del 5,2 per cento tra il 2011 e il 2012 e del 19 per cento tra il 2003 e il 2012. Per questo è giunto il momento per il Parlamento di valutare meglio, bloccare questo programma e fare in modo che il nostro Paese stia in Europa a testa alta, con un modello di difesa più adeguato e con risorse da destinare, in questo momento di crisi, a settori civili così importanti per il futuro della crescita e occupazionale dei nostri giovani.
2013-07-15	PD	ToniniGiorgio	E basta dare un'occhiata ad una carta geografica del Mediterraneo per capire che non ce lo possiamo permettere. Tutti infatti ci auguriamo e dobbiamo operare nel senso della « Pacem in terris » perché il Mediterraneo diventi un lago di pace, e tutta la nostra politica estera è impegnata in quella direzione. Guai se non lo fosse. Ma oggi il Mediterraneo è l'area più instabile e pericolosa del mondo, questa è la realtà con la quale ci dobbiamo confrontare, ed è probabile che resti così a lungo. In prospettiva sarà anche necessario e giusto che la difesa diventi una materia di competenza europea. Lasciate ricordare ad un senatore che si ritiene degasperiano per ispirazione l''importanza del Consiglio europeo di difesa che De Gasperi non riuscì a varare. Quel sogno è ancora il nostro sogno, ma ci vorranno anni per realizzarlo, forse decenni, e in ogni caso la nostra bolletta per il costo della difesa difficilmente potrà ridursi, essendo oggi la più bassa d'Europa. In conclusione, va bene sospendere, approfondire, verificare, cercare di ridurre e di rimodulare, ma non vendiamo illusioni a buon mercato, colleghi e amici di quest'Aula. Non facciamo questo errore. Una contenuta e ponderata politica di investimenti nel settore della difesa è a tutt'oggi indispensabile. Negare questo dato della realtà non è buona politica: è cattiva politica. Ci permettiamo di dirlo sommessamente, ma anche con fermezza, la stessa con la quale voteremo a favore della mozione presentata dalla maggioranza.
2013-07-15	PD	VattuoneVito	A giudicare da alcune posizioni espresse anche in quest'Aula sull'argomento, si direbbe che oggi il nostro Paese stia procedendo ad un consistente aumento della spesa militare e che ci troviamo dinanzi ad una corsa al riarmo. La realtà è esattamente all'opposto. Vi è una esigenza di ammodernamento degli strumenti operativi, che sono ormai a fine vita operativa, ma, come riportato anche da un autorevole centro di ricerca indipendente, il dato di fondo, non solo per l'Italia, ma per tutta l'Europa (e sottolineo in particolare per il nostro Paese, come indicato nella mozione che stiamo discutendo), è una lenta ma costante erosione complessiva dei bilanci della Difesa; un processo inevitabile vista la grave crisi economica e finanziaria.
2013-07-15	PD	ZandaLuigi	Quella frase è solo un insulto razzista, la cui volgarità è molto più grave perché rivolta contro una donna. E in nessun altro Paese d'Europa un Vice Presidente del Senato potrebbe usare espressioni simili rivolgendosi a un Ministro del suo Paese, o a un cittadino, senza essere sanzionato, in alcuni Paesi, anche penalmente.
2013-07-16	LN	DivinaSergio	Signor Presidente, vorrei dire al signor Ministro che abbiamo apprezzato la sua posizione e condividiamo in blocco il pensiero e i principi che ha illustrato nella strada che sostanzialmente dovremo percorrere. Siamo anche dell'idea che, lo si scriva o no in una mozione, il Parlamento resterà sempre sovrano, perché lo è per definizione. Dovendo discutere ogni sei mesi se prorogare o no la nostra presenza militare all'estero e dovendo approvare un bilancio tutti gli anni, il Parlamento ha due momenti in cui discutere se continuare o no su una strada, se approvare o no un piano, uno stanziamento finanziario; per cui scriverlo anche in una mozione sembrerebbe quasi pleonastico in quanto è nelle cose. Noi percepiamo due aspetti: l'esigenza di continuare sul piano dell'ammodernamento dei nostri mezzi volanti, ma anche quella di tener conto del difficile momento che attraversa il Paese, le famiglie soprattutto. Chi è poco avvezzo a parlare di politiche di alto livello percepisce soltanto ciò che tanti in quest'Aula stanno strumentalizzando: ossia che si spendono tanti soldi per armare il nostro sistema difensivo, mentre viceversa vi sarebbero, tante aree, tanti settori che necessiterebbero di interventi, e non essendo irrilevanti le poste a bilancio della Difesa per l'ammodernamento militare di Marina e Aeronautica, ci si chiede se proprio queste siano le priorità. Ebbene, noi riusciamo a capire entrambe le esigenze contrapposte. Vorremmo però essere più chiari possibile nel ragionamento. Vogliamo ancora far parte di quel pool di Stati che hanno un certo peso nel campo della difesa, nell'economia e nelle responsabilità da assumere a livello internazionale? Se sì, dobbiamo essere all'altezza in tutti i sensi, il che vuol dire anche avere dotazioni efficienti. Tutti gli interventi oggi sono ormai sotto l'egida di organismi sovranazionali (UE, NATO, ONU), per cui dobbiamo far parte di un contesto, ma in ausilio, in aiuto e non in sofferenza. I nostri aerei, che hanno trenta o quarant'anni di vita, non sono più adatti per far parte di queste operazioni. I casi sono due: o decidiamo che non ci interessa più avere un'aviazione moderna ed efficiente o, viceversa, se lo riteniamo, dobbiamo saper affrontare la fase conseguente, che è il ricambio. È un ricambio importante: gli Harrier della Marina sono da sostituire; i Tornado e gli AMX dell'Aviazione sappiamo che sono gradatamente da sostituire. E le strade per sostituirli sono sostanzialmente due: o noi si va ad acquistare questi velivoli dai produttori, oppure - ed è la strada che ha scelto questo Paese quindici anni fa, come lei, Ministro, ricordava - si decide di costruirli in joint venture con le aziende e industrie della difesa interna. Se guardiamo il pool, la joint venture costituita da Stati Uniti d'America, Canada, Australia, Gran Bretagna, Norvegia, Turchia, Olanda, oltre al nostro Paese, ci rendiamo conto che sono le forze che hanno il sistema di difesa più moderno, più affidabile e più importante in tutto il globo. Noi veniamo anche coinvolti - e l'aspetto economico non è in secondo piano - nella realizzazione di queste macchine. Qualcuno ha parlato soltanto di Cameri: e vero, l'Alenia Aermacchi di Cameri è il primo grande stabilimento, ma sappiamo che a Napoli, precisamente a Nola, e a Foggia, negli stabilimenti Alenia, verranno costruite parti importanti di questo aereo. A Cameri per lo più si provvederà al FACO ( Final assembly and check out ) vale a dire all'assemblaggio finale di tutti i velivoli che verranno venduti in Europa e nel bacino del Mediterraneo. Inoltre, tutta la manutenzione di questi aerei avverrà in queste sedi. Pensiamo quindi alle ricadute occupazionali di tutte quelle miriadi di aziende. Infatti, se è pur vero che a Cameri verranno impiegati complessivamente 1.500 dipendenti, saranno oltre 10.000 i nuovi posti di lavoro ad altissimo valore aggiunto e ad altissima tecnologia. Le nostre imprese produrranno praticamente senza concorrenza, con un'alta ricerca di base, ma soprattutto il prodotto italiano sarà conosciuto e venduto nel mondo, con effetti positivi sull'occupazione in Italia, che in questo momento è carente di posti di lavoro. Dobbiamo ricordarci anche di questo aspetto. Verranno costruiti più di 4.000 velivoli: noi non li costruiremo tutti perché non ne abbiamo le capacità, ma una gran parte di questi verrà realizzata anche nei nostri stabilimenti. Occorre considerare anche questo aspetto, che non è secondario. A chi ha voluto evidenziare che l'F-35 sarà un cacciabombardiere va detto che è pur vero, ma che noi abbiamo bisogno di intercettatori, di cacciabombardieri e che la figura del bombardiere va anche ridimensionata, nel senso che i bombardieri italiani hanno agito, ad esempio, in Libia. Lì siamo riusciti a smorzare una guerra che avrebbe avuto epiloghi sicuramente più cruenti, perché i nostri bombardieri hanno preso di mira e annientato soltanto i sistemi radar e di comunicazione. E, annientando i sistemi di comunicazione di una forza contrapposta, sostanzialmente la si obbliga alla resa in quanto i sistemi di comunicazione non riescono più a dialogare. Questo è quanto è stato fatto con i nostri mezzi. A chi ha voluto dipingere come molto più aggressiva la guerra, io dico che ormai è diventata una guerra chirurgica. Signor Ministro, forse ho perso qualche passaggio del suo intervento, ma mi sembra che non abbia parlato di quello che sarà il domani. È vero che faremo grossi sforzi in termini di investimenti per il presente, ma per il futuro probabilmente dovremo farne ancora di più rilevanti e importanti, perché, se è pur vero che questo aereo durerà una cinquantina di anni sulla scena e difficilmente si troverà un aereo migliorabile sotto il profilo delle performance, è anche vero che ci si sta orientando tutti verso aerei non più pilotati, a pilotaggio remoto. Pensando a un domani, ad operare con un'aviazione fatta di piloti che stanno a terra e che interagiscono con sistemi di comunicazione remota, dobbiamo pensare che gli investimenti prossimi per garantire sempre più la sicurezza e non mettere più a rischio neanche quei pochi militari che oggi si trovano a bordo dei velivoli dovranno essere molto più rilevanti di quelli che definiamo oggi. Suggerirei a qualche collega che ne avesse la possibilità di recarsi a Foggia, ad Amendola, a visitare il centro di pilotaggio remoto da dove si pilotano piccoli Predator che sorvolano l'Afghanistan senza rischio per il pilota. Si tratta voli di monitoraggio che consentono all'Italia di sapere esattamente cosa accade a 10.000 chilometri di distanza, addirittura senza nemmeno mettere a repentaglio la vita di un aviatore. Pertanto, la nostra conclusione è un invito ad essere seri, ad uscire dalla patina che si vuole dare di demagoghi. Dobbiamo pensare che il problema esiste: il Paese soffre, le necessità sono enormi ed impellenti e i fronti su cui siamo chiamati ad agire sono infiniti. La coperta indubbiamente non riesce a coprire tutto, però la domanda politica che dobbiamo porci è: l'Italia ha ancora bisogno di un Esercito? Ha ancora bisogno di un'aviazione? Ebbene, se la risposta è sì - anche perché noi agiamo nel contesto regionale mediterraneo che è una delle zone attualmente più calde del globo, dalla Libia alla Siria, all'Egitto e noi dovremmo quantomeno proteggere l'integrità interna dei nostri cittadini, garantendola con un mezzo militare di difesa adeguato - dobbiamo essere attrezzati ed efficienti. Se la risposta è no, si può vivere lo stesso sperando in Dio e nel bene, come fanno gli svizzeri.
2013-07-16	M5S	LezziBarbara	Il nostro Primo Ministro riesce a superare anche Berlusconi quando festeggia per i grandiosi risultati ottenuti in sede europea: «ce l'abbiamo fatta!». Peccato che il verbo fare venga utilizzato più come augurio che per convinzione, perché la grande conquista a livello europeo consente in realtà solo un misero scostamento temporaneo all'interno dell'anno dal vincolo del 3 per cento nel rapporto deficit -PIL. Ciò non consente di restituire i residui 100 miliardi di euro di debiti che le pubbliche amministrazioni hanno nei confronti delle imprese; non consente di tagliare il cuneo fiscale di almeno 5 punti per far respirare l'economia; non consente nulla, se non di emanare decreti del non fare. Questo Governo ignora un'economia reale fatta di uomini e donne che non hanno alcun motivo per festeggiare, con la base produttiva ridotta ai minimi termini, con livelli di disoccupazione da brividi, con un welfare allo sbando, con spese di ricerca al di sotto della media europea, con un fisco nemico, invadente e insostenibile. Si continuano a promettere grandi riforme: anche quella annunciata che riguarda l'IMU si trasformerà in nuove tasse per gli italiani, perché si introdurrà la service tax, oppure si finanzierà l'abolizione o la rimodulazione dell'IMU, spostando il carico fiscale su tasse già esistenti, magari aumentando le aliquote. Il gioco è sempre lo stesso. Perché tutto questo? Perché, al di là dei piccoli atti dimostrativi del Governo, la cruda verità è che si intende affrontare l'emergenza prospettando ancora austerità. Non si vuole ammettere come le politiche dell'austerità, già ampiamente sperimentate, non hanno prodotto gli effetti previsti né in termini di crescita né di finanze pubbliche, in quanto il rapporto debito-PIL continua ad aumentare vertiginosamente. Il Governo si ostina a dire che vuole mantenere gli impegni con l'Europa, tanto che il futuro candidato premier, Matteo Renzi, da buon scolaretto, è già corso dalla cancelliera Merkel a prendere appunti su come continuare a farci più male possibile. La Corte dei conti ha sottolineato come l'Italia, per garantirsi il pareggio di bilancio e il rispetto dei vincoli sul debito, deve avere un tasso di crescita nominale del PIL di un punto superiore a quello richiesto agli altri Paesi europei per i prossimi vent'anni e che l'avanzo primario dell'Italia deve essere superiore a quello degli altri Paesi europei, definendo tale percorso non realistico. Letta è destinato a fare finta di fare, al rinvio permanente e a varare la riformetta dell'IMU. Di fatto ci ritroviamo con l'IMU rimandata a settembre; si tratta di una mini proroga di tre mesi. Le imprese, che sono ormai al collasso, non sono state nemmeno considerate nel rinvio: l'IMU gravante sui capannoni industriali o sui negozi del centro storico o ancora sugli immobili invenduti delle imprese edili rappresenta per loro la canna del gas. Noi del Movimento 5 Stelle siamo pronti ad assumerci le nostre responsabilità: abbiamo una gran voglia di mettere la parola fine a questo orribile spettacolo. Una volta per tutte si smetta di mentire agli italiani, di illuderli con gli «zero virgola», con sostegni insignificanti alle imprese, con rinvii finanziati spostando la tassazione da una parte all'altra. Noi chiediamo l'abolizione dell'IMU e per le imprese (agricole e non) un ritorno al livello di tassazione precedente alla sua introduzione. Le risorse bisogna trovarle e sono diverse le misure che si possono adottare immediatamente. Ne cito alcune: il taglio degli enti inutili; l'abolizione delle agevolazioni fiscali che riguardano pochi a svantaggio di tanti; la soppressione di enti e apparati intermedi tra Comuni e Province; l'abolizione delle Province; l'abolizione dei rimborsi elettorali ai partiti; l'abolizione del finanziamento pubblico all'editoria; la riduzione delle indennità parlamentari. Se si vuole aiutare il Paese, le risorse recuperate devono essere utilizzate per abbattere il debito pubblico e le aliquote fiscali e contributive. I risparmi della revisione della spesa vanno restituiti ai cittadini. Noi ci siamo: se non volete continuare a prendere in giro gli italiani, fatevi avanti.
2013-07-16	M5S	PagliniSara	Le richieste da parte dell'Europa di uniformarci ai suoi dettami non sono da osservarsi solamente quando ci chiedono sacrifici, ma anche quando esse stesse definiscono regole per garantire dignità e ammortizzatori sociali in deroga quali espressioni fondamentali del diritto di cittadinanza.
2013-07-16	PD	LatorreNicola	Va subito detto che un Paese moderno, industrializzato, parte di un consesso internazionale, come l'Italia, non può e non deve rinunciare ad un sistema di difesa; né si può contrapporre la spesa finalizzata a sostenere il sistema di difesa alle necessità del welfare o ad altre voci del bilancio dello Stato. Voglio dire ai colleghi di Sinistra e Libertà che noi non abbiamo bisogno di cambiare le priorità: la nostra priorità, sia chiaro, è quella di dedicare tutte le risorse che si rendono disponibili a politiche pubbliche di sostegno alla crescita e di lotta alla disoccupazione. La Difesa poi ha un suo bilancio, la cui dotazione rientra nel quadro della programmazione finanziaria e di spesa, che già da qualche tempo prevede una riduzione e una razionalizzazione ben più consistenti di quelle previste in altri settori dello Stato e di quelle previste anche negli altri Paesi. Per dirla con chiarezza, stiamo già riducendo le spese militari. Nessuna risorsa aggiuntiva dunque, tutt'altro. In questo budget rientra la spesa prevista per riorganizzare le nostre Forze armate, per adeguare il nostro Esercito alle funzioni sempre più delicate, e non solo militari, cui deve assolvere, per ammodernare i nostri strumenti d'arma, la flotta della nostra Marina militare, la nostra Aeronautica militare, posto che gran parte degli aerei sta andando in disuso per raggiunto limite delle ore di volo. Ecco, il programma F-35 deve essere valutato nel quadro di queste esigenze. Lo hanno ben spiegato prima di me tutti i colleghi del Gruppo del Partito Democratico che sono intervenuti e che qui ringrazio, ad iniziare dal collega Vattuone, che ha illustrato la mozione. Certo, ora bisogna verificare che il prodotto finito sia davvero perfezionato da ogni difetto che, naturalmente, hanno tutti i prototipi. Occorre verificare davvero i costi definitivi per modulare ogni ulteriore decisione da assumere in base alle nostre disponibilità finanziarie e cercare, nel contempo, di ottenere una maggiore ricaduta in termini economici e di occupazione, rispetto a quelli che si sono fin qui registrati. Dunque, l'approfondimento previsto dalla mozione che ci accingiamo a votare è fondamentale ed eviterà anche di ridurre la complessità di questi temi e di scelte che sono difficili a soluzioni semplicistiche. Vale la pena però sottolineare come sarebbe sbagliato affrontare questo argomento prescindendo dalla consapevolezza circa il passaggio storico che sta affrontando oggi il sistema di difesa e di sicurezza, non soltanto nel nostro Paese. Lo dico perché ciò emerge chiaro dalla discussione che abbiamo ascoltato qui al Senato, da quella svolta alla Camera e da quella che si sta svolgendo sui media e sulla Rete. Noi stiamo pagando un prezzo altissimo alla assenza ultradecennale di una riflessione politica seria e di lungo termine per il nostro sistema di difesa. Tra l'altro, molti dei fattori che orientano e influenzano il nostro modello di difesa sono cambiati radicalmente in questi anni. Il mutamento dello scenario geopolitico, la crisi economica sono stati fattori che in Europa e negli Stati Uniti hanno reso necessaria una radicale riorganizzazione delle Forze armate. Tutte le principali democrazie europee hanno già provveduto ad una revisione dei propri apparati di difesa, mentre il nostro strumento militare è stato di fatto ridisegnato in assenza di una vera elaborazione di un chiaro disegno strategico unitario. Credo che la mancanza di una discussione pubblica e trasparente del Parlamento sul nuovo modello di difesa possibile renda le scelte relative a questo comparto poco comprensibili e lasci anche spazio, come abbiamo verificato in questa nostra discussione, ad affermazioni e valutazioni non corrette. Potete immaginare quanto questa mancanza strida con la rilevanza sempre maggiore che assumono oggi le politiche della difesa di un Paese. Si pensi all'importanza che ha per noi l'impegno delle Forze armate nelle missioni internazionali all'estero (lo ricordava anche qui il Ministro), per non parlare di quelle sul territorio nazionale nelle emergenze, nelle catastrofi nazionali. Ecco, questa lacuna va colmata ed è compito del Parlamento farsi carico di questa esigenza. Il tema dunque è come coniugare i programmi in atto, anche rimodulandoli, con l'esigenza di procedere al completamento della legge n. 244 del 2012, attivando tutte le misure che possano dar seguito all'integrazione europea e ribadendo la centralità del Parlamento in merito alle scelte che riguardano il nostro sistema di difesa. In questo senso assume particolare importanza la riforma introdotta con la legge n. 244, che trova un immediato punto di congiunzione con due necessità assolute per il nostro Paese: concorrere attivamente al processo di definizione della difesa europea e procedere alla elaborazione di un nuovo modello di difesa. Il Parlamento resta la sede (faceva bene il Ministro a sottolinearlo) dove si assumeranno queste decisioni. Noi, così come stiamo facendo oggi, continueremo ad affrontare questo passaggio prestando attenzione alle diverse sensibilità che si manifestano e che si sono manifestate anche all'interno del mio partito, del nostro Gruppo parlamentare e sentendo tutto il peso della responsabilità di chi sa, però, che c'è un confine tra la politica e la testimonianza. Chi come noi è al Governo di un grande Paese non può e non deve oltrepassare quel confine: solo così è possibile tutelare il valore costituzionale della pace, insieme a quello altrettanto costituzionale della tutela, della difesa e della sicurezza del nostro Paese. Sappiamo insomma che una grande forza riformista, quale è il Partito Democratico, non può sottrarsi oggi, e tanto meno potrà sottrarsi domani, a questa sfida. È con questo spirito che, convintamente, voteremo a favore della mozione n. 107.
2013-07-16	LN	ConsiglioNunziante	Il nostro tessuto economico si basa essenzialmente su piccole e medie imprese: aziende che ogni giorno combattono la crisi, che cercano di mantenere l'occupazione; aziende che cercano di resistere e lavorare per far sì che tutto il nostro made in Italy non venga rastrellato da aziende e imprenditori stranieri. Poi, signor Presidente, vi è l'Europa. Intervengono l'OCSE e il Fondo monetario internazionale per impedire che questo Governo abolisca l'IMU. Siamo commissariati, signor Presidente, da questa Europa e da questo asse franco‑tedesco; e pensare che proprio da questi banchi avevamo chiesto al Presidente del Consiglio di rappresentarci in Europa e gli avevamo anche chiesto di battere i pugni sul tavolo per ottenere qualcosa! Abbiamo constatato che il Presidente del Consiglio quel tavolo l'ha appena accarezzato, lo ha sfiorato e ha raccolto qualche briciola. Sono le briciole quelle che ha portato in Italia! E lei, signor Presidente del Consiglio che non è presente, per quelle briciole ha gridato grande vittoria!
2013-07-17	M5S	MolinariFrancesco	(ore 12,50) ( Segue MOLINARI) . La politica degli ultimi decenni, invece di parlare di uguaglianza, di solidarietà, di innovazione, ha inventato la parola magica: emergenza. Siamo in una situazione in cui la classe media sta lentamente ma inesorabilmente scivolando verso la soglia della povertà ed in cui il 10 per cento della popolazione detiene oltre il 45 per cento della ricchezza, oltre tre milioni di italiani vivono nella povertà assoluta, il 17 per cento degli italiani ha un reddito al di sotto della soglia di povertà e un giovane su tre è senza lavoro e gli altri due sono precari o soggetti a dumping salariale. Le politiche di sviluppo nazionali avrebbero dovuto favorire l'innovazione e l'internazionalizzazione e invece hanno causato soltanto delocalizzazione e drammatica disoccupazione. E invece gli atti politici? Oggi rinviamo l'IMU, domani forse l'IVA, ieri la TARES, senza avere il coraggio di trovare soluzioni definitive alla crisi economica che attanaglia, che è anche nel mondo del lavoro e che richiederebbe una revisione delle politiche passive in favore delle politiche attive, in grado di diminuire il peso del fisco e di alimentare l'occupazione per ridare dignità ai cittadini. Ma c'è l'emergenza, ci dicono, bisogna tenere i conti a posto perché è l'Europa che ce lo chiede. Se così fosse - e ne dubitiamo - sarebbe arrivato il momento di concludere che gli interessi di alcuni Paesi dell'Unione europea cominciano a non essere coincidenti con i nostri. L'Italia, Paese fondatore di questa Europa unita, deve chiedere di poter uscire da quest' impasse con dignità uguale agli altri popoli europei. La moneta unica - immaginario strumento per accelerare l'unione politica - è stata pensata è perseguita nell'illusione che non ci sarebbero mai state crisi finanziarie e men che mai crisi politiche, non risultando nemmeno prevista la possibilità di uscita dall'euro. Invece la crisi è arrivata ed è diventata crisi dei debiti sovrani e, dopo la cura da cavallo, siamo ormai ad oltre 40 imprese che falliscono ogni giorno, con un debito pubblico che ha sforato i 2.000 miliardi di euro. Sono poi ormai tragici i dati relativi alla disoccupazione: abbiamo ormai oltre il 12 per cento di disoccupati in Italia, percentuale che nelle Regioni del Sud si avvicina tragicamente alla soglia del 20 per cento e che tra i giovani supera abbondantemente il 40. Le entrate tributarie - sono dati della Banca d'Italia - nel primo trimestre sono ulteriormente aumentate dell'1,7 per cento, con una riduzione del PIL del 2,4 per centro rispetto allo stesso periodo del 2012 e dello 0,6 per cento rispetto al semestre precedente, attestandosi la pressione fiscale, stima del Tesoro, oltre il 44,5 per cento. Invece di essercene allontanati, siamo paurosamente più vicini all'orlo del precipizio e, se è pur vero che l'uscita dall'euro rappresenterebbe un salto nel buio dagli esiti imprevedibili per un Paese come il nostro che non ha materie prime, stare nell'euro in queste condizioni, senza più un sistema produttivo, comincia ad essere un suicidio. Come abbiamo chiesto nel nostro Documento di economia e finanza alternativo - in cui si è esposta la nostra proposta di governo dell'economia - o si creano strumenti che consentano di dividere il rischio Paese su tutta l'area euro, con la BCE che diventa prenditrice di ultima istanza, o si ristruttura il debito pubblico, congelando il capitale e rinegoziando il tempo di pagamento degli interessi. Questo è già accaduto per la Germania al momento della sua riunificazione, si sta verificando per la Francia e dovrà avvenire anche in Italia, naturalmente con la contemporanea e non più rinviabile revisione delle spese inutili ed infruttuose che pesano sulla Nazione, come gli oltre 14 miliardi di euro per il programma degli F35, i 3 miliardi del programma della TAV, il miliardo delle pseudo-missioni di pace, gli oltre 500 milioni per il finanziamento ai partiti, gli altri 500 milioni dei contributi all'editoria e tutte le altre innumerevoli spese inutili che si perdono nei meandri della contabilità dello Stato e degli enti locali. La revisione della spesa non può essere il timido intervento presente nel disegno di legge al nostro esame, che credo sia dovuto soltanto ad un minimo sussulto di decenza. Noi parlamentari del Movimento 5 Stelle, solo pochi giorni fa, riducendoci l'indennità alla cifra lorda di 5.000 euro e restituendo quanto non rendicontato della voce diaria, abbiamo restituito allo Stato ben 1,5 milioni di euro. È un'operazione che, se messa in atto da tutti i parlamentari, comporterebbe un ulteriore risparmio di 500 milioni di euro. Per non parlare del fatto che nessun intervento si è avuto il coraggio di fare per imporre il divieto del cumulo anche a quei dirigenti dello Stato che arrivano a percepire retribuzioni annue superiori, in alcuni casi, a 500.000 euro. Che dire, poi, delle pensioni d'oro? Occorre coraggio e altruismo. Il nostro è un grido d'amore per l'Italia e l'Europa dei popoli. O l'Europa acquisisce consapevolezza che non è più solo e soltanto un mercato ma unione di uomini liberi, e ci si attrezza con una comune rete di salvataggio, equa e solidale, senza ulteriori nodi scorsoi come i vari « six pack » e « two pack », o la crisi eroderà dalle fondamenta quell'Europa di pace che i vari Adenauer, Churchill, De Gasperi, Schuman e Spinelli avevano immaginato, ridiventando una terra di egoismi contrapposti e quell'area di instabilità che ha creato due terribili conflitti mondiali. La storia dell'Europa, colleghi, anche quella recente dei nostri nonni, è stata dolorosa e piena di contrasti e sbandate estreme. È però anche storia di un continente che ha visto la culla del progresso e del riscatto degli uomini dalla miseria e che li ha portati al governo del loro destino attraverso la nascita delle costituzioni e del suffragio universale, ora sotto attacco di istituzioni finanziarie come la J. P. Morgan. Quel mondo che fino ad oggi abbiamo conosciuto è in pericolo mortale per le ingiustizie e gli abusi, sociali economici ed ecologici. Abbiamo bisogno di una visione costruttiva che sia capace di edificare un nuovo futuro, che è un futuro di senso di comunità, di destino comune. Per fare questo abbiamo bisogno di ambizione, di coraggio e di fiducia in noi stessi. Non bisogna cadere nell'illusione di chi pensa che le cose si aggiusteranno da sole, né nel pessimismo di chi crede che non ci sia nulla da fare. Dobbiamo essere coraggiosi ed ambiziosi e, come diceva Hessel, non dobbiamo arrenderci. Noi del Movimento 5 Stelle siamo qui per rivendicare il diritto del popolo italiano ad avere speranza ed anche se il tragitto è difficile ed impervio, pur nella perdurante diffidenza più totale verso le politiche e le non-scelte messe in atto da questo Governo, voteremo comunque responsabilmente sì a questo disegno di legge, ma continuiamo ad invitarvi ad utilizzare i suggerimenti contenuti nel nostro DEF. I lampi ed i tuoni di tempesta si sentono ancor fragorosi in lontananza e la traversata verso l'approdo sicuro è ancora lunga e se questi nocchieri non sono capaci di affrontarla, perché con lo sguardo chino continuano a rappezzare falle allo scafo da loro stesso procurate o a genuflettersi davanti a capitani stranieri non coraggiosi, è meglio che velocemente lascino il timone a chi non ha paura dei marosi e non chinino la testa: «La colpa, caro Bruto, non è nelle stelle, ma in noi stessi, se siamo schiavi».
2013-07-17	M5S	GiarrussoMarioMichele	Sicuramente dobbiamo accendere i riflettori anche su un altro aspetto poco indagato della mafia, su cui il Movimento 5 Stelle ha puntato l'attenzione: la mafia, anzi le mafie (perché ormai non sono più solo quelle del nostro Paese) sono diventate un fenomeno geopolitico, operano al pari degli Stati e sono il primo problema per le democrazie occidentali. Questo vuol dire che le mafie sono ormai in grado in Paesi democratici, attraverso libere elezioni, con la forza della violenza e dei soldi sporchi, di instaurare governi criminali. Intere Nazioni, anche all'interno dell'Europa, sono cadute in mano alla mafia. Questo è un fatto che noi non possiamo ignorare e per questo avevamo cercato di ampliare - e lo facciamo con i nostri emendamenti - l'oggetto dell'attività di indagine della Commissione.
2013-07-17	PD	LumiaGiuseppe	Abbiamo fatto dei passi avanti, siamo diventati, diciamo così, bravini nell'antimafia del giorno dopo: prima loro colpiscono e poi lo Stato reagisce. È avvenuto così nei lontani anni Ottanta. Il 30 aprile 1982 cadde Pio La Torre, il 3 settembre di quello stesso anno il prefetto generale Dalla Chiesa. Solo il 13 settembre del 1982 il Parlamento finalmente si svegliò e diede vita a quella legislazione antimafia, il 416- bis e l'aggressione ai patrimoni, che sono due pietre miliari, due scelte fondamentali intorno a cui si sono costruite successivamente le migliori scelte della legislazione antimafia. È avvenuto così nei tragici momenti delle stragi del 1992-1993. Falcone aveva un'idea progettuale e sistematica della lotta alle mafie. Quel grande progetto gli fu impedito; la stagione delle stragi di cui oggi molto si discute e quella maledetta trattativa riuscirono a bloccare quella dimensione progettuale. Ecco perché, cari colleghi, oggi siamo chiamati a fare un salto di qualità. Proviamo un po' a sognare ad occhi semiaperti, come diceva un grande intellettuale come Ernst Bloch, e a guardare la nostra società; pensiamo a come la lotta alle mafie potrebbe essere una grande leva in grado di smuovere le montagne dei problemi che abbiamo nel nostro Paese e di dare dinamismo alla nostra economia. Sono circa 150 i miliardi che le organizzazioni mafiose oggi sono in grado di fatturare, una cifra enorme, soprattutto nella crisi drammatica in cui viviamo. Pensiamo a quanto valore si potrebbe dare alle nuove generazioni recuperando fiducia e speranza nel rapporto con le istituzioni e la politica. Pensiamo a quanta credibilità il nostro Paese potrebbe avere se in Europa riuscisse ad imporre, con un atteggiamento forte e qualificato, uno spazio giuridico antimafia comune, se così riuscisse a fare nel contesto internazionale. È di queste ore la notizia relativa ad un grosso boss mafioso di un cartello potentissimo dei messicani, militarmente senza precedenti, in grado anche di smuovere una massa enorme di economia e finanza intorno al grande traffico di cocaina e droghe. Ecco perché abbiamo un'opportunità storica e, nei travagli e nelle difficoltà enormi di questa legislatura, un salto di qualità dobbiamo proporlo. Forse la lotta alle mafie potrebbe farci guardare tutti diversamente; forse potrebbe sciogliere dei nodi ancora irrisolti nei rapporti all'interno della maggioranza e con le opposizioni. Insomma, potremmo farla diventare una grande occasione per riformare realmente la politica e per rimuovere gli ostacoli che oggi impediscono alla società italiana di spiccare il volo. La Commissione parlamentare antimafia ha poteri enormi; forse è l'unica realtà istituzionale, tra le democrazie avanzate, che è in grado di intervenire sul potere giudiziario, perché ha gli stessi poteri della magistratura; può intervenire sul potere legislativo, sui Parlamenti, su di noi, perché ha un potere di indirizzo, e sull'Esecutivo. Insomma, ha tutti gli strumenti per guidare questo grande processo di innovazione e cambiamento nella società italiana. Naturalmente dobbiamo crederci. Dobbiamo fare in modo che i parlamentari che saranno scelti per andare in Commissione parlamentare antimafia sentano che innanzitutto di appartenere allo Stato, prima che ai propri Gruppi, che loro sono commissari che non devono guardare in faccia a nessuno. Naturalmente devono usare quei poteri con rigore, serietà con una logica non strumentale, e fare in modo che il nostro Paese abbia uno strumento senza precedenti. Con questo approccio potremmo affrontare la stagione delle stragi del 1992-1993, dire al Paese che, finalmente, le istituzioni, attraverso la Commissione parlamentare antimafia, sono in grado di affrontare quelle terribili verità, preparare il Paese anche alle più profonde e dolorose verità, e fare in modo che quel periodo non sia più un periodo rimosso, che divide, ma un periodo in cui veramente le istituzioni si guardano dentro, capiscono quali siano le responsabilità e si faccia un salto di qualità. È anche un'occasione per allargare la visione della Commissione parlamentare antimafia e giungere ad una visione territoriale aperta.Oggi tutti i territori devono fare i conti con la presenza delle mafie, nessuno escluso. E quando si è negata nel Nord, si è fatto un regalo alle mafie. E quando si è minimizzata nel Nord, si è facilitata la crescita delle mafie e si è arrivati dopo. E anche lì si è organizzata l'antimafia del giorno dopo. Oggi negare e minimizzare è un fatto gravissimo. Dobbiamo invece preparare, organizzare meglio, strutturare una progettualità in grado di colpire le mafie, in tutti i loro aspetti, sul versante militare (sì, sul versante militare), con una legislazione ancora più avanzata. Pensate se riuscissimo ad approvare delle norme in grado di dire ai boss mafiosi: guardate che, qualunque reato voi commettiate, il minimo della pena sarà vent'anni, da vent'anni all'ergastolo! Spezzeremmo il loro meccanismo di welfare, di mantenimento delle famiglie, impediremmo quel riciclo che continuamente sono in grado di attuare perché hanno le risorse per organizzare un turnover che le istituzioni democratiche non sono in grado di fare. Bloccheremmo la possibilità a quelli che lasciano il carcere di riprendere l'attività dopo pochi giorni e magari essere colpiti la seconda, la terza volta dalle istituzioni dello Stato con uno spreco di energie e di risorse che oggi non ci possiamo più permettere. Pensate un po' in questo Parlamento se riuscissimo a rendere la denuncia obbligatoria per tutte le attività economiche con sanzioni non classicamente di tipo penale, ma di tipo amministrativo, e con incentivi potenti, mai realizzati prima, che vadano nella direzione fiscale e contributiva, per fare di un milione, un milione e mezzo di imprese che oggi pagano il pizzo, dei soggetti di legalità e di sviluppo in grado di dire un no oggettivo, che non dipende più dalla loro volontà contro le mafie! Penso a scelte di questo tipo. Penso sia ormai giunto il tempo di riaprire Pianosa e l'Asinara, di varare tutti insieme una legge sulla incandidabilità di chi è coinvolto in processi di mafia. E penso sia possibile anche allargare lo spazio d'azione ad altri fenomeni eversivi. Il presidente Grasso più volte ci ha richiamato alla necessità di guardare in modo un po' più profondo a ciò che è avvenuto anche su tale versante nel Paese. Magari scopriremmo delle connessioni con le organizzazioni mafiose e magari potremmo utilizzare quella metodologia che la storia ha accumulato nella sapienza della Commissione antimafia per fare chiarezza anche lì, su molti fatti che hanno causato lutti, stragi e che hanno compromesso e reso opaca la nostra democrazia. Insomma, colleghi, è una grande occasione, anche in questa legislatura: facciamo in modo che questa legislatura abbia le energie e la forza di compiere questo salto di qualità. La società è pronta, le realtà che operano nella società civile in modo progettuale nel campo dell'antimafia ce lo chiedono. Così noi potremmo indicare finalmente quel salto di qualità che renderebbe nobile la nostra funzione e che farebbe della Commissione parlamentare antimafia un organismo utile e attuale.
2013-07-18	M5S	GiarrussoMarioMichele	Signor Presidente, onorevoli colleghi, nell'annunciare il voto favorevole del Movimento 5 Stelle all'istituzione della Commissione antimafia, non possiamo non evidenziare quanto è stato detto nel dibattito in quest'Aula, e lo evidenziamo per un motivo. Colleghi, in questo momento corriamo un rischio enorme nel nostro Paese: il fiume di denaro - la Banca d'Italia parla di 150 miliardi di euro riciclati ogni anno dalle mafie delle varie Regioni, anche straniere - è un pericolo per il nostro Paese, per l'economia, per la nostra democrazia. Non possiamo nascondere la testa sotto la sabbia e non pensare che con 150 miliardi di euro all'anno si possa comprare non soltanto qualche bar o qualche attività economica, ma addirittura pezzi interi della politica e dei settori della comunicazione. Accade, colleghi, accade anche in Europa; non si comprende perché questo rischio non possa verificarsi o non si sia già verificato nel nostro Paese. Abbiamo il dovere di indagare, colleghi, perché il Movimento 5 Stelle pensa che per riciclare 150 miliardi di euro all'anno non siano sufficienti qualche bar e qualche pizzeria e nemmeno una filiale di una banca di provincia: ci vogliono intere banche, interi consigli d'amministrazione, che non possono far finta di non sapere. Sono gli stessi consigli d'amministrazione che in questi anni abbiamo scoperto essere marci, fradici, invasi dalla corruzione, dannosi per la nostra economia, che hanno portato al capolinea e al disastro. Forse, dietro i tanti naufragi di queste banche, c'è anche il riciclaggio del denaro sporco. Noi dobbiamo indagare, perché il nostro Paese non può correre questo rischio, signor Presidente. Annunciamo il nostro voto convinto anche chiedendo scusa. Dobbiamo chiedere scusa a Paolo Borsellino, a Emanuela Loi, a Vincenzo Li Muli, a Walter Cosina, a Claudio Traina. Noi dobbiamo chieder loro scusa, perché questo Stato non li ha difesi quando si sapeva che stavano per morire.
2013-07-18	LN	CrosioJonny	Servono idee, Ministro, volontà e risorse per quello che non può e non deve restare un problema esclusivamente italiano. Ministro, alla luce di queste considerazioni e di altrettanti ben conosciuti problemi, non le sembra prematuro proporre una nuova legge sulla cittadinanza in maniera frettolosa e ben oltre quanto in maniera uniforme, nella giusta misura avviene nel resto dell'Europa? Siamo convinti che nel nostro Paese esistano le condizioni per proiettarci addirittura al di là delle leggi e delle regole adottate dai nostri partner europei? Lei è convinta, ministro Kyenge, che la soluzione dei problema passi attraverso la legge sullo ius soli ? Noi crediamo di no. Il Presidente del Consiglio, nella presentazione del programma di Governo, ci ha spiegato il significato della sua nomina. Sono le sue parole: «Una nuova concezione di confine, da barriera a speranza, da limite invalicabile a ponte tra comunità diverse». Ministro, noi crediamo che questo processo di integrazione che amiamo definire naturale, magari con delle imperfezioni, sia già in corso nel nostro Paese. Noi dobbiamo salvaguardare, però, una condizione fondamentale e necessaria: le leggi. Le norme che regolano questo processo non vanno stravolte nel nome di una politica sommaria e qualunquista, figlia di false ideologie politiche, ma vanno modulate con criterio per il bene del Paese e dei suoi cittadini. Non cadiamo nell'errore di pensare che con una sola legge si possa accelerare il processo di integrazione, escludendo le criticità esistenti e le difficoltà conosciute. Così metteremo solo la testa sotto la sabbia, mettendo a rischio il naturale processo di integrazione in corso. Ministro, i cittadini non devono essere trascurati e quelli che lo vogliono diventare non devono essere illusi. In conclusione, Ministro, il suo Dicastero non avrà il nostro sostegno. Esprimeremo un voto di astensione. La politica di immigrazione in corso va migliorata, va modulata con le analisi e le riflessioni che abbiamo voluto oggi sottolineare, ma noi vogliamo offrirle di meglio, ministro Kyenge: le proponiamo la nostra collaborazione, certamente critica ma leale e costruttiva. Le portiamo in dote l'esperienza di centinaia di sindaci che quotidianamente, con il buonsenso del padre di famiglia, fanno vera integrazione (escludiamo quei pochi inadeguati a questo ruolo). Questa dote, come la storia del nostro Paese, diventi modello di riferimento per un problema riconosciuto e condiviso, a prescindere dalle nostre origini.
2013-07-18	LN	CrosioJonny	Signor Presidente, onorevoli colleghi, ministro Kyenge, il nostro auspicio è che quella odierna possa diventare l'occasione per dibattere, con i toni del buon senso, non della necessità di un sostegno al suo Dicastero, ma per un ragionamento costruttivo e leale sull'importante e a volte scomodo tema dell'immigrazione e dell'integrazione. Ministro Kyenge, rivolgermi a lei mi risulta estremamente naturale, per un motivo molto semplice: la mia storia personale è molto simile alla sua storia. Come tanti in questo Paese, sono figlio di quella generazione di italiani che, alla fine degli anni Cinquanta, con la famosa valigia di cartone, hanno lasciato il nostro Paese in cerca di un lavoro e di un futuro migliore in tutta Europa e nel resto del mondo. I nostri padri hanno lavorato faticosamente, a testa bassa, contribuendo in maniera determinante, in tutti i Paesi europei, alla ricostruzione e alla ripartenza dopo il disastro del secondo conflitto mondiale. Tempi trascorsi, probabilmente. Perché le sto dicendo questo, Ministro? Per un semplice motivo: questo è uno dei modelli di riferimento che può servire, nelle parti buone e in quelle meno buone, per affrontare i temi dell'immigrazione e dell'integrazione. Procediamo con ordine. Noi pensiamo che in questo momento di congiuntura economica gli sforzi del Governo e le energie del Parlamento andrebbero concentrati a garantire ai cittadini italiani il superamento di questa crisi devastante. Oggi sono 8.814.000 le persone che nel nostro Paese vengono considerate in povertà assoluta: non riescono ad acquistare beni e servizi essenziali per una vita dignitosa (secondo fonti ufficiali ISTAT di ieri). Oggi garantire una vita dignitosa a tutti i cittadini italiani e stranieri regolari è e deve restare la mission politica di tutte le forze politiche. Mi chiedo e le chiedo, Ministro: è forse sbagliato cercare di garantire a tutti i cittadini che risiedono nel nostro Paese una vita dignitosa per loro e per i loro figli? Assolutamente no. Chiunque di noi abbia fatto l'amministratore locale ha contributo a questo processo, e lo ha fatto per tutti i cittadini, indipendentemente dalla loro nazionalità, dalla religione e dalle proprie convinzioni politiche. In migliaia di comuni nel nostro Paese convivono serenamente donne e uomini di razza e cultura distinte nell'origine, ma identiche nella quotidianità. Quali sono le condizioni che favoriscono questo processo? Regole: norme e leggi che regolano, appunto, un Paese civile; leggi e norme che ogni Paese civile, soprattutto democratico, adotta e applica per il suo stesso bene. Ma sono soprattutto il buonsenso e il forte senso civico dei sindaci e degli amministratori locali a favorire quello che si può definire il naturale processo di integrazione. Allora, dove nascono i problemi? Nascono quando forze politiche irresponsabili, mascherando dietro false ideologie i propri progetti politici, minano e cercano di compromettere quello che definiamo il naturale processo di integrazione. E lo compromettono trascurando i cittadini, ma soprattutto illudendo uomini e donne che, come noi a suo tempo, guardano ad altri Paesi nella speranza di un futuro migliore. Illuminati o presunti tali leader politici, oltre ad alte cariche istituzionali, rappresentano in maniera distorta l'immagine del Paese rafforzando l'idea che in Italia tutto si può e tutto si può avere, a prescindere dalle regole e dalle norme. Noi crediamo che siano degli irresponsabili. Infatti, Ministro, non c'è limite a questa ipocrisia e l'esempio di questi giorni, che ha visto una delle più alte cariche dello Stato proporre una casa certa per tutti i rom, è un passo falso istituzionale ed è una cecità civica. Ministro Kyenge, noi vogliamo sinceramente credere alla sua buona fede, ma siamo altrettanto convinti che nel nostro Paese forze politiche faziose stanno cercando di tradire la sua buona fede e quella degli italiani solo per il proprio tornaconto personale e quello di partito. Ministro Kyenge, favorisca il naturale processo di integrazione, ascolti i territori: lì veramente può trovare l'affermazione dei suoi convincimenti. Ma i problemi, purtroppo, Ministro, hanno anche altre origini, ben più complesse e complicate. Gli sconvolgimenti in atto nel Nord Africa aggravano una situazione già difficile e a tal proposito, ministro Kyenge, le facciamo una proposta: vuole veramente fare qualcosa per il nostro Paese? Vada in Europa, faccia la voce grossa; vada in Europa con autorevolezza, metta l'Europa davanti alle proprie responsabilità, chieda all'Europa di onorare gli impegni presi con il nostro Paese, dica all'Europa di smettere di guardare altrove, mentre nel Mediterraneo la gente è in balia degli eventi, lasciata al proprio destino.
2013-07-18	LN	CrosioJonny	È tempo che l'Europa si meriti il premio Nobel per la pace.
2013-07-18	M5S	BertorottaOrnella	Signor Presidente, ministro Kyenge, l'occasione offerta dalla mozione n. 112, a cui ha aderito anche il Movimento 5 Stelle, ci permette di evidenziare alcuni punti importanti e meritevoli di attenzione. Gli episodi occorsi qualche giorno fa, dai quali è sorta l'esigenza di presentare questo atto con rito abbreviato, sono stati oggetto di un'attenta analisi non tanto e solamente dei fatti avvenuti, ma anche delle motivazioni sottese al pensiero di chi li ha concretizzati. Lungi dal volermi soffermare sulle parole riprovevoli rivolte al ministro per l'integrazione Kyenge, che nuovamente in questa sede vanno condannate, il mio intervento parte piuttosto da un'altra considerazione. Fondamentalmente vorrei partire dalle parole pronunciate dallo stesso Ministro: la diversità è una risorsa per l'Italia, che non è un Paese razzista, ha una cultura dell'accoglienza ben radicata. Forse il Ministro è stato un po' troppo ottimista! A parte la Carta costituzionale, che da tutti deve essere considerata il modello socio-educativo cui tendere, non sono mancati altri provvedimenti normativi volti a combattere quelle forme di discriminazione fondate su motivi razziali, etnici, nazionali o religiosi che molti di voi avete votato. A tale proposito si ricorda che l'articolo 43 del decreto legislativo n. 286 del 1998 ha previsto che tutti i comportamenti che, in forma diretta o indiretta, abbiano come conseguenza una distinzione, esclusione o preferenza basata su razza, colore della pelle, ascendenza, origine o convinzioni religiose siano da reputarsi discriminatorie per la legge italiana. Anche se tali comportamenti fossero non propriamente intenzionali, sarebbero comunque illegittimi, perché comprometterebbero l'essenza dei diritti umani e delle libertà fondamentali. Ed ancora, sempre in quest'Aula veniva approvata la legge n. 205 del 1993, nota come legge Mancino, la quale ha previsto di istituire efficaci strumenti di prevenzione e repressione dei fenomeni di intolleranza e di violenza di matrice xenofoba o antisemita. Questa legge è nata anche con l'intento di contrastare le tifoserie violente all'interno degli stadi e le azioni di propaganda alla violenza e alla discriminazione razziale. Non dimentichiamo che sino a qualche mese fa a qualche calciatore sono state rivolte frasi offensive di natura razzista. Il Consiglio d'Europa ha anche dato vita ad una Commissione europea contro il razzismo e l'intolleranza (ECRI). Grazie ad essa periodicamente vengono rese pubbliche notizie ed analisi sui fenomeni di razzismo e di intolleranza diffusi negli Stati facenti parte del Consiglio d'Europa. Il Governo italiano da questa Commissione ha ricevuto spesso raccomandazioni al fine di invitare le autorità italiane ad adottare provvedimenti contro l'uso di discorsi razzisti e xenofobi in politica. Ma forse al Governo attuale queste raccomandazioni sono sfuggite, tanto da non ricordare ad alcune cariche istituzionali che è vietato fare discorsi razzisti in politica, dunque anche nei comizi. Il Movimento 5 Stelle ci tiene a spendere qualche parola sul concetto di razzismo. Il razzismo è una teoria che sostiene la suddivisione degli uomini in razze e caratterizza la specie umana come composta da una razza superiore ed altre inferiori che, in ragione di tale distinzione, vengono discriminate e perseguitate. In senso più ampio e nell'uso comune, si può parlare di razzismo per indicare gli atteggiamenti di insofferenza e pregiudizio nei confronti di chi manifesta un'identità etnica, culturale o sessuale diversa dalla propria. La storia del razzismo e della xenofobia pare tanto antica quanto quella dell'umanità, poiché gli atteggiamenti di discriminazione e intolleranza hanno sempre avuto la funzione di rinsaldare su basi etniche e culturali le comunità politiche contro i presunti nemici. Sarebbe disonesto non affermare che la storia degli uomini non è segnata da razzismo. Certo è che la storia di oggi però non possiamo fregiarla di spregevoli atteggiamenti razzisti, classisti o sessisti. La nostra storia non deve passare attraverso la lettura del « Mein Kampf » di Adolf Hitler in cui è esposta l'ideologia nazista, che esalta la superiorità degli ariani e l'inferiorità delle altre etnie. Basta tollerare le forme di discriminazione razziale! È solamente una vergogna, ma soprattutto un'offesa alla dignità dell'essere umano! Tra l'altro, a nome del Movimento 5 Stelle, ci tengo a ricordare che tra la fine dell'Ottocento e i primi decenni del Novecento milioni di italiani sono stati i protagonisti dell'emigrazione di massa, in fuga dalla povertà e in cerca di fortuna. Molti di essi sono stati vittime di sfruttamento e di razzismo. I nostri italiani sono stati accusati di essere sporchi, criminali, terroristi e di rubare il lavoro e, ancor peggio, sono stati apostrofati come «topi di fogna», «ubriachi», «assassini» e, ancor peggio, «mafiosi». Ci riempiamo la bocca di parole come: politica dell'accoglienza, politica dell'integrazione sociale, cittadinanza del mondo, diritti dei migranti ed altro ancora. Soprattutto, ci indigniamo dinanzi a certe frasi sconvenienti, volgari, lesive della dignità personale e istituzionale. Tuttavia non ci indigniamo quando certe frasi razziste vengono rivolte a molti cittadini italiani, spesso ai nostri figli, che sono costretti ad andarsene dal nostro Paese perché non trovano un lavoro. Ci preoccupiamo che certe frasi ledano l'immagine del Paese. Ma come mai non ci preoccupiamo quando dicono che i tassi di disoccupazione in Italia sono ai massimi storici? Perché non ci indigniamo quando i nostri giovani con una laurea o un master hanno solo la chance di lavorare in un call center o in qualche pub piuttosto che in qualche azienda italiana? Perché non ci mettiamo mai nei panni degli italiani all'estero, costretti a subire forme di discriminazione sociale? Perché, cari colleghi, siamo così ipocriti? Perché stiamo discutendo di qualcosa che non doveva nemmeno lontanamente sfiorare i nostri impegni in agenda? Perché questo Parlamento preferisce presentare mozioni, sì degne di considerazione, ma non parla di questioni più urgenti e, soprattutto, non approva leggi a favore dei giovani in cerca di lavoro, imprese in preda al fallimento, famiglie tassate? Il Movimento fa fatica a comprendere le vostre strategie politiche. Non accetta che vengano calendarizzati - con riti che, quando si vuole, sono molto abbreviati - provvedimenti che alla fine elogino l'attività di questo Governo, che al suo interno ha un Vice Ministro che sconosce che una madre e una figlia vengano portate con la forza in una terra che rovinerà le loro vite o un Governo che ha nominato un Vice Presidente del Senato che si permette di fare delle battute infelici, ma da comizio. A me pare che stiamo dimenticando chi siamo e da dove veniamo. Noi del Movimento 5 Stelle non credevamo di entrare in un luogo così ambiguo e contraddittorio, in un luogo in cui si predica bene, ma si razzola malissimo. Questa mozione altro non rappresenta che il solito, becero giochetto per spostare il mirino dai problemi più seri e più importanti. Ad ogni buon modo, grazie a questi spiacevoli eventi abbiamo modo di esprimere il nostro disappunto, ma soprattutto abbiamo modo di evidenziare ai cittadini che cosa si fa all'interno di queste Aule, dove sempre più spesso ci si accapiglia come vecchie comari inacidite per far credere false verità! Si spreca tempo a turlupinare i cittadini millantando inesistenti divisioni all'interno della maggioranza, atte solo a poter incolpare ora questo e ora quest'altro del nulla più assoluto prodotto sin qui dal Governo Letta, e per tentare di celare, invero in maniera sempre più maldestra, il segreto di Pulcinella, quello che tutti sanno ma nessuno vuole ammettere: la teoria del partito unico. Il Gruppo parlamentare del Movimento 5 Stelle, nel votare favorevolmente la presente mozione, esprime solidarietà al Ministro, con l'auspicio che la sua futura azione sia volta a promuovere l'integrazione e l'accoglienza di quegli uomini, di quelle donne e dei molti bambini che sfuggono alle miserie, alle ingiustizie economiche, alle guerre e alla corruzione, e soprattutto volta a permettere loro un futuro di speranza, pace e dignità.
2013-07-18	PD	FedeliValeria	La crisi ha indotto spesso, anche per miopia della lettura politica, a privilegiare una chiusura difensiva, come se l'Italia, ed ogni sua microcomunità locale, potesse sperare di avere maggiori chance isolandosi e difendendosi che da un mondo globale che appariva denso di pericoli. Era una visione errata e lo è tutt'ora. Quelli che apparivano come pericoli erano e sono, invece, sfide che sta a noi affrontare e trasformare in opportunità. La globalizzazione e le aperture ci devono portare a guardare alla competizione internazionale con il coraggio di un modello non solo produttivo ma di valori. Il ruolo dell'Italia e dell'Europa deve essere quello di promotore di uno sviluppo etico, promotore di una globalizzazione ed estensione dei diritti a misura delle persone e delle loro differenze. Ecco allora che l'apertura, l'inclusione, l'integrazione non sono espressioni di buonismo, ma valori forti, che devono tornare ad essere componente decisiva del DNA politico, sociale ed economico dell'Italia e, per noi, della nostra responsabilità istituzionale. Dobbiamo acquisire tutti la piena consapevolezza che l'integrazione è un fattore di arricchimento culturale e non solo. Le politiche migratorie, la cittadinanza, il diritto ai servizi essenziali, la scuola, la salute, il lavoro, la capacità di accoglienza di profughi e rifugiati devono essere tratti centrali della nostra identità culturale, civile, nazionale, come lo sono stati nei momenti più positivi della nostra storia. Dobbiamo contrastare in ogni luogo ogni stereotipo, ogni sentimento, ogni atteggiamento razzista e ogni discriminazione di carattere religioso, etnico, culturale, di genere. Dobbiamo combattere la violenza verbale e fisica perpetuata, in particolare, contro le donne. Sì, verso la ministra Kyenge c'è stato sessismo e razzismo insieme! Eppure, abbiamo votato tutti in quest'Aula la Convenzione di Istanbul che anche contro questo sessismo vuole combattere. Oggi manifestiamo solidarietà, approvazione e sostegno alla ministra Kyenge, che tra offese, discriminazioni, stereotipi razzisti e maschilisti ha collezionato il peggio di cui questo Paese è purtroppo ancora capace. E taccio sull'ultimo episodio di cui è stato protagonista un assessore della provincia di Brescia, che ancora oggi fa operazioni di questa natura. Un altro esponente istituzionale che ha responsabilità e cariche pubbliche. Ma è importante capire che offese, stereotipi e insulti non danneggiano solo e tanto chi li subisce, ma tutta l'Italia, tutti noi e la nostra immagine, sia nei modi con cui ci raccontiamo e ci presentiamo all'interno (penso a che brutto esempio diamo alle nostre bambine e ai nostri bambini che sono l'oggi e il nostro futuro), sia verso il resto del mondo. La fiducia che il Paese deve ritrovare nel futuro e la fiducia che dobbiamo riconquistare nei contesti internazionali passano anche da questi temi e da questi valori. Dal saper essere Paese civile, rispettoso, integrato. Ecco perché la mozione di oggi assume davvero un valore simbolico e politico molto importante che segna una direzione del futuro che immaginiamo, e non solo un atto di solidarietà, pur fondamentale ed importante, verso una persona, verso una Ministra del Governo italiano. Oltre ad assicurarle il nostro sostegno, voglio ringraziare la Ministra - e sono sicura di poter parlare a nome di tutto il Senato. La ringrazio, signora Ministra, per il coraggio, per la tranquillità con cui reagisce agli insulti ...
2013-07-19	LN	DivinaSergio	Noi della Lega siamo per la meritocrazia, cioè le persone le giudichiamo per il loro impegno nel ruolo istituzionale, però vediamo che il sindaco di Firenze è molto poco impegnato nella sua funzione: è spesso altrove e ultimamente più in Europa che in Italia.
2013-07-23	PD	LoGiudiceSergio	Si è trattato, come è stato ricordato prima, di una sentenza pilota: una sorta di preavviso a mettersi in regola con le prescrizioni stabilite prima che si dia corso ad altre più pesanti sanzioni. Accanto a questo, lo stesso Comitato dei Ministri del Consiglio d'Europa aveva chiesto, attraverso numerose raccomandazioni, di ricorrere maggiormente a misure alternative alla detenzione e di considerare la privazione della libertà come l'estrema sanzione da riservare, come recita la raccomandazione n. 22 del 1999, ai casi in cui la gravità del reato è tale da rendere qualunque altra misura o sanzione manifestamente inadeguata.
2013-07-23	LN	CandianiStefano	Questo avviene in Italia oggi, ma avviene anche in altri Paesi europei. Non possiamo trascurare il fatto che, in questa circostanza, non possiamo operare in maniera disgiunta rispetto a uno scenario europeo ampio, come quello che prefiguriamo tutti e che, peraltro, si sta concretizzando (tra l'altro con l'ingresso in Europa, in queste settimane, di nuovi Paesi, come la Croazia). Dobbiamo dare una risposta congruente ai nostri cittadini, che sia in grado di dare una soluzione ai problemi carcerari, ma certamente senza creare insicurezza nel nostro tessuto sociale.
2013-07-23	PD	BorioliDanieleGaetano	Signor Presidente, abbiamo già in qualche modo indirettamente toccato, esprimendo la nostra solidarietà al collega Stefano Esposito (solidarietà alla quale naturalmente mi associo), un tema che mi proponevo di riportare all'attenzione dell'Aula. Mi riferisco agli episodi che abbiamo dovuto ancora in questi giorni registrare in Val di Susa, episodi che, purtroppo, non è la prima volta che ci tocca ricordare in quest'Aula, e temo non sarà neppure l'ultima. Nel commentare quello che ormai reiteratamente accade in quella valle, nel raccontare degli episodi di aggressione e violenza organizzata e sistematica di cui sono fatti oggetto gli operai dei cantieri, i tecnici del cantiere e le forze dell'ordine che sono a presidiare il regolare svolgimento delle operazioni, ogni volta ci siamo trovati a dire che si è davanti a un pericoloso salto di qualità, rispetto al quale è importante produrre da parte delle istituzioni un corrispondente salto di qualità sul fronte della vigilanza democratica. Credo di poter dire, a commento di quello che è ultimamente successo e delle gravissime minacce personali rivolte nei confronti di Stefano Esposito e di quelle, odiose, indirizzate alla sua famiglia, che noi abbiamo assolutamente bisogno d'inquadrare quanto sta accadendo in Val di Susa, con un carattere che ormai rischia di diventare endemico, per quello che effettivamente è. Un acuto osservatore di quello che succede in quell'area del nostro territorio nazionale, Paolo Griseri, un cronista certo non sospettabile di avere pregiudizi nei confronti del movimento No TAV, ha l'altro giorno parlato acutamente di un meccanismo di outsourcing in virtù del quale le frange violente che pure si annidano in valle nel movimento No TAV ormai per consuetudine appaltano a gruppi provenienti dall'esterno il compito di scatenare le azioni di carattere insurrezionale e di guerriglia. Il paradosso è che in quella valle si sta registrando un fenomeno per cui un senatore della Repubblica, un rappresentante delle istituzioni che voglia andare in quelle zone a sostenere in un libero confronto democratico le ragioni per realizzare l'opera non lo può fare, mentre coloro che si rendono protagonisti, arrivando da ogni parte d'Italia e d'Europa, delle scorribande che conosciamo possono agire liberamente. Credo che lì sia ormai evidente che c'è una questione su tutte che si è aperta: la questione di ripristino della legalità democratica. Prima ancora del tema Sì TAV o No TAV - sono tra coloro che sostengono l'importanza fondamentale di quell'opera - credo in quella valle si debba ripristinare la condizione per l'agibilità democratica. Arriverà alla Presidenza del Senato, come alla Presidenza della Camera, la richiesta di un gruppo di sindaci della valle che chiedono che le forze parlamentari si ritrovino lì per celebrare una giornata sul tema della convivenza democratica, non sul tema dell'opera, per dare il segnale...
2013-07-23	PD	EspositoStefano	Signor Presidente, credo non giovi raccontare bugie in quest'Aula. Venerdì notte a Chiomonte è accaduto un fatto ripreso da tutte le televisioni nazionali, con immagini molto chiare. Da mezza Europa, come hanno testimoniato le presenze e i fermi della Polizia, si sono radunate circa 300 persone. Come mostrano le immagini, che penso vedano anche i colleghi del Movimento 5 Stelle, nette e chiare, questi 300 personaggi (io li ho chiamati delinquenti, e lo ribadisco) si sono organizzati con maschere antigas e con tutte le armi contundenti ed esplosive di cui dispongono (per fortuna non hanno ancora le bombe a mano) ed hanno annunciato e poi messo in atto un attacco, solo l'ennesimo, al cantiere TAV. Sapete cosa è successo questa volta, a differenza delle altre? Che la Polizia, invece di stare dentro il recinto e prendersi addosso bombe carta e razzi lanciati con dei mortai artigianali, ha deciso di svolgere la propria funzione ed è uscita in campo aperto. Vi indignate tanto per le manganellate, ma se domani mattina pensate di prendere a schiaffi un poliziotto in mezzo alla strada, cosa pensate che vi faccia? Che vi baci e vi abbracci? Se 300 teppisti che voi, purtroppo, legittimate con interventi come quelli che avete fatto in quest'Aula attaccano un cantiere, sono la legalità o la non legalità? Per me, la legalità sono quei ragazzi in divisa: poliziotti, carabinieri e finanzieri, che difendono lo Stato e usano gli strumenti che lo Stato ha messo a disposizione, che sono anche i manganelli. O pensate che dovrebbero usare le pistole? Io non lo penso: lacrimogeni e manganello.
2013-07-24	LN	CrosioJonny	Vorrei riformulare l'emendamento 4.0.200, perché mi sono accorto che c'è un'imperfezione. Vorrei pertanto intervenire su questo emendamento e poi eventualmente fare un discorso generale sull'edilizia carceraria, se mi è concesso. PRESIDENTE. Prego, senatore Crosio. CROSIO (LN-Aut). Con questi emendamenti e ordini del giorno noi vogliamo favorire quello che nel Paese non siamo mai riusciti a fare. Noi abbiamo un'unica garanzia: per costruire un carcere ci vogliono più di vent'anni. Ieri avevo sottolineato il fatto che talvolta la parte politica e la parte amministrativa riescono a fare sintesi nel Paese, ovverosia riescono a trovare un accordo serio e concreto per la costruzione di un carcere. Ho portato ad esempio il caso del Comune di Milano, in cui l'allora sindaco Albertini e l'allora ministro Castelli trovarono una soluzione per la questione di San Vittore, creando veramente un'idea e un progetto di eccellenza. Cos'è successo? Come spesso accade nel nostro Paese, si è alzato una mattina un provveditore, in questo caso alle opere pubbliche (tra l'altro, mi sia consentito sottolineare, con scarsa cultura sia sotto l'aspetto urbanistico che sotto quello architettonico), che affermò: «Giù le mani da San Vittore». Era un progetto d'eccellenza; forse oggi poteva vedere veramente la luce un nuovo carcere, costruito con delle regole, delle norme e delle qualità funzionali alla città di Milano, sia dal punto di vista urbanistico che dal punto di vista architettonico. Purtroppo questo non è successo. Allora, in estrema sintesi, con questi emendamenti e con questi ordini del giorno noi vogliamo veramente creare quell'abbrivio affinché nel nostro Paese ci siano le condizioni per costruire queste benedette carceri, come l'Europa ci sta chiedendo.
2013-07-24	PD	ParenteAnnamaria	Cito tre esempi di questo aspetto presenti nel decreto. La ratio del provvedimento è nell'articolo 1, in cui si prevedono incentivi alle aziende per nuove assunzioni a tempo indeterminato. Aiutare le aziende in un momento di grave crisi economica e affrontare con energia la disoccupazione giovanile sono i due pilastri su cui si costruisce il futuro. In più in questo articolo, con la previsione di assunzioni di giovani a tempo indeterminato, si intende stabilizzare il lavoro in un Paese in cui, come testimoniano i dati OCSE, è precario il 52 per cento dei giovani sotto i 25 anni: il doppio rispetto al 2010. Il secondo esempio è dato dalla riprogrammazione di fondi europei nel Mezzogiorno verso l'occupazione giovanile. Il terzo mi sta particolarmente a cuore. Nell'articolo 5 si stabiliscono misure per l'attuazione del programma europeo «Garanzia per i giovani» e per la ricollocazione delle lavoratrici e dei lavoratori destinatari di ammortizzatori sociali in deroga. Si prevede a tal fine una struttura di missione presso il Ministero del lavoro. Questo non basta. È solo un primo passo. Dobbiamo andare verso la definizione di un sistema nazionale costituito da un'agenzia nazionale e da agenzie regionali. 19 Paesi su 28 (29 ora) in Europa dispongono di una struttura a rete o, più spesso, di un'agenzia nazionale dotata di strutture territoriali e, diversamente dal resto dell'Europa, in Italia, nel momento di massima crisi, si è investito poco in politiche attive. Riusciremo a costruire il futuro pure affrontando le emergenze, come questo Governo sta facendo, se realizzeremo servizi all'impiego efficienti e trasparenti, dove una ragazza o un ragazzo che cerca lavoro su tutto il territorio nazionale (perché uno dei problemi che abbiamo è che ci sono troppe asimmetrie territoriali) riuscirà a trovare accoglienza e risposte concrete di accompagnamento al lavoro. E questo vale anche per coloro che al momento non studiano e non lavorano perché scoraggiati. Queste non sono questioni tecniche, ma attengono alla necessità di creare sistemi trasparenti di accesso al lavoro. Per tale motivo dobbiamo prenderci cura di alcune questioni, innanzitutto dell'integrazione tra politiche attive e passive del lavoro: in Italia si spende solo l'1,7 per cento del PIL in politiche attive e soltanto il 3,9 per cento dei disoccupati trova impiego grazie al collocamento pubblico (in Germania l'82 per cento). Fondamentale è il raccordo tra le azioni che accrescono l'occupabilità dei soggetti e gli interventi a sostegno del reddito. In Europa è in atto un dibattito pubblico su come gli incentivi ai centri unici aumentano efficacia ed efficienza dell'azione in materia occupazionale. Il ruolo dei privati all'interno di un sistema nazionale che funziona può essere solo che valorizzato: ci sono tante buone pratiche in Europa. In ultimo, cito il tema del raccordo tra servizi pubblici all'impiego e programmazione formativa, che è sempre ricorrente nelle raccomandazioni del Consiglio europeo. Infine, pongo all'attenzione un tema che dovrà essere affrontato. In Commissione abbiamo sempre cercato di raccordare, naturalmente, le normative nazionali con l'azione della Conferenza Stato‑Regioni, ma credo che si debba riflettere, monitorare e valutare, sia da parte dello Stato che da parte delle Regioni, il Titolo V della Costituzione in materia di lavoro. È complicato avere 20 forme di apprendistato diverse nelle 20 Regioni italiane; questo è emerso molto chiaramente nelle audizioni svolte in Commissione. Presidente, mentre discutiamo di questo provvedimento, colpiscono le parole rivolte dal Papa ai giovani in Brasile in questi giorni: «La gioventù è la finestra attraverso la quale il futuro entra nel mondo». Penso che spalancare quella finestra sia la nostra missione.
2013-07-25	M5S	DePietroCristina	Signor Presidente, colleghi, dalla fine degli anni Novanta si registra un preoccupante calo delle popolazioni di api, bombi e altri insetti impollinatori in tutti i continenti, con picchi di sconcertante gravità del fenomeno in Europa e Nord America. Com'è noto, le api rivestono un ruolo chiave nel ciclo della vita, essendo alla base del delicato processo di impollinazione delle piante. Infatti, in assenza delle api o nel caso di una loro drastica riduzione numerica la produzione di cibo su scala globale subirebbe una consistente flessione, con conseguenze drammatiche, sia per gli esseri umani che per gli animali. I seguenti dati devono essere presi in considerazione: fino al 35 per cento della produzione di cibo a livello globale dipende dal servizio di impollinazione naturale offerto da questi insetti; delle 100 colture da cui dipende il 90 per cento della produzione mondiale di cibo, 71 sono legate al lavoro di impollinazione delle api; solo in Europa, ben 4.000 diverse colture dipendono dall'impollinazione entomofila; circa 1'84 per cento delle 264 specie coltivate in Europa sono frutto dell'impollinazione naturale operata da api, bombi, farfalle e falene; i benefici economici a livello globale legati all'impollinazione naturale ammontano a circa 256 miliardi di euro. Il declino delle api è attribuito a diversi fattori, tra cui l'uso agricolo di neonicotinoidi, che costituiscono una classe di insetticidi sistemici di nuova concezione che negli ultimi 15 anni ha conosciuto una rapida diffusione. Studi come quello del progetto APENT e il rapporto pubblicato, il 16 gennaio 2013, dall'Agenzia europea per la sicurezza alimentare, condannano i rischi che i pesticidi neonicotinoidi comportano per le api e, in particolare, accertano il danno provocato da tre di queste sostanze (clothianidin, imidacloprid e thiamethoxam). Quanto detto conferma quello che apicoltori, cittadini e associazioni denunciano da anni. Numerosi apicoltori testimoniano che, una volta interrotto l'uso di tali sostanze, le api ricominciano naturalmente a ripopolare i campi. I neonicotinoidi, in ragione del loro elevato rischio di neurotossicità, oltre a rappresentare una minaccia per insetti utili come le api, potrebbero rappresentare anche un possibile rischio per la salute dei vertebrati, compreso l'uomo. Negli ultimi anni è cresciuto il numero degli studi che vedono nei neonicotinoidi una potenziale fonte di alterazioni sottili anche sui vertebrati, rischio che dovrebbe essere adeguatamente valutato con particolare riguardo agli effetti neuroendocrini. L'Istituto superiore di sanità di Roma già nel 2009 sottolineava che gli effetti neuroendocrini dei neonicotinoidi nei vertebrati meritano una più attenta valutazione in relazione ai potenziali rischi. In linea generale, soggetti particolarmente vulnerabili come bambini, donne in gravidanza, soggetti con alterazioni endocrino-metaboliche, risulterebbero maggiormente esposti attraverso la diffusione di questi principi attivi nell'ambiente, nelle filiere alimentari e, quindi, anche nei prodotti dell'alveare. Per i soggetti adulti, infine, è documentata l'azione inibente dei neurotossici sulla capacità riproduttiva e sulla fertilità maschile umane. Inoltre, la caratterizzazione dei possibili rischi per la salute umana associati all'esposizione a interferenti endocrini è attualmente definita una delle nuove priorità per la sicurezza degli alimenti e dell'ambiente dall'Istituto superiore di sanità. Ciò premesso, appare evidente come il tentativo, ad opera di multinazionali operanti nel settore dei pesticidi, di attribuire il declino delle api a svariate cause patologiche specifiche apistiche si possa spiegare alla luce dell'intento di proteggere gli enormi proventi economici derivanti dalla vendita di tali prodotti, a scapito della sopravvivenza di una specie animale di incommensurabile valore per il genere umano. In particolare, i pesticidi più pericolosi sono sette: si tratta di neonicotinoidi e altre sostanze i cui brevetti sono di proprietà di colossi chimici come Bayer, Syngenta, BASF e altre ancora. In Italia, il Ministero della salute ha prorogato, con decreto del 25 gennaio 2013, fino al 30 giugno 2013, la sospensione dell'autorizzazione d'uso dei concianti sistemici sul mais. Sebbene il divieto in questione abbia dato immediatamente un respiro di sollievo alla popolazione di api, la proroga di tale sospensione è ormai scaduta e il problema si ripresenta in tutta la sua gravità. A livello europeo, il recente regolamento n. 485 del 2013 istituisce restrizioni all'utilizzo di tre neonicotinoidi per limitarne l'impatto negativo sulle api. Tuttavia, le relative restrizioni si applicheranno solo dal 1° dicembre 2013 e, ad ogni modo, il provvedimento ha carattere transitorio, arrivando a coprire un periodo di due anni. In sintesi, l'uso di questi insetticidi è l'unico fattore di totale responsabilità umana su cui un intervento legislativo possa produrre effetti diretti e verificabili. Bisogna agire in fretta per evitare che nel periodo di agosto-dicembre 2013, in assenza di uno specifico divieto di utilizzo di tali prodotti, venga inferto un altro duro colpo al patrimonio apistico nazionale. In ragione della gravità della situazione e delle potenziali conseguenze, è necessario trovare una soluzione definitiva al problema, mirando ad impedire in maniera permanente l'utilizzo di prodotti con le citate componenti chimiche nel nostro Paese. A questo scopo ho depositato un'interrogazione urgente al Ministro della salute e al Ministro delle politiche agricole e forestali.
2013-07-25	M5S	LezziBarbara	Signor Presidente, era appunto questo quello che volevo dire. Siamo riusciti a mantenere sotto controllo il debito pubblico, a calmierarlo di fronte al resto dell'Europa, ma non abbiamo avuto, a fronte di tutti questi sacrifici, una presa di posizione forte del suo Governo in Europa, che è riuscito soltanto (osannando, tra l'altro) ad ottenere pochissimi successi, come questo "zero virgola" di spostamento che si potrà avere nel rapporto annuale tra deficit e PIL per investimenti che comunque dovranno seguire i criteri dettati dall'Europa. Noi vorremmo che lei scegliesse uno strumento diverso, più deciso, per invitare le imprese ad investire. Tra l'altro, lei ha usato questa espressione: «convincere le imprese ad investire». Noi dovremmo aiutare e sostenere le imprese. Abbiamo un Paese in ginocchio, che non può essere convinto, ma deve essere aiutato, anche nei rapporti con l'Europa, da lei e dal Governo che adesso si è preso la responsabilità di tirare fuori il nostro Paese da questa impasse. Era questa la risposta che mi sarei aspettata e che mi avrebbe soddisfatto sicuramente di più rispetto a quelle che abbiamo ricevuto. Non vedo neppure interventi veramente concreti e propositivi nell'ambito della spending review. Nel cosiddetto decreto del fare, tra l'altro, si è bloccata la norma che poneva un tetto ai compensi dei manager pubblici; mi auguro veramente che questo punto sia corretto in Senato. Noi ce lo auguriamo fortemente, perché ciò rappresenterebbe già una presa di posizione e un invito - davvero - alle imprese ad avere più fiducia in questo Governo e a fare qui i loro investimenti. Comunque, la ringrazio.
2013-07-30	PD	PaduaVenera	Signor Presidente, vorrei richiamare l'attenzione dell'Assemblea sull'ennesimo episodio di morte che accade nel nostro mar Mediterraneo, presso le nostre coste. In particolare, faccio riferimento a ciò che è accaduto nei giorni scorsi in Sicilia, dove l'ennesimo sbarco di uomini, donne e piccoli che scappano da una situazione di miseria o da persecuzione politica sembra quasi non interrogarci più; sembra quasi che ci scivoli tutto addosso. Ancora una volta ci sono stati dei morti in questo mar Mediterraneo, che è stato culla di incontro, d'integrazione di culture diverse che nei millenni hanno lasciato tracce incredibilmente belle e ricche, testimoniando come ci si possa incontrare invece che perdere e non accogliere. Vorrei quindi invitare l'Assemblea e la Presidenza a far sì che nel prossimo semestre italiano di Presidenza dell'Unione europea si possa parlare di tutto questo, perché è un fenomeno che ci riguarda ogni giorno. Spesso i morti sono dimenticati come si fossero morti di serie B. È un problema drammatico, come se le nostre coscienze fossero quasi prese da un'anestesia incredibile, come se tutto il resto ce lo fossimo scordato, come se un Paese di grande civiltà come il nostro avesse rimosso tutto questo. Credo che in questo prossimo semestre il nostro Presidente e il Governo che sosteniamo debbano porre all'attenzione dell'Europa un maggiore interesse di tutti, perché non è un problema solo delle nostre coste e del nostro Paese, ma è un problema europeo, affinché si metta al centro l'accoglienza dell'altro. Approfitto di questa occasione per pregarla, signor Presidente, di sollecitare la calendarizzazione del disegno di legge n. 134, approvato in Commissione giustizia la settimana scorsa in sede referente, che prevede la revisione della geografia giudiziaria del nostro Paese. Siccome c'è una scadenza il 13 settembre, se non lo calendarizziamo precocemente e velocemente tutto il lavoro prezioso che la Commissione ha fatto verrà perso.
2013-07-30	PD	CociancichRoberto	Signor Presidente, sono ore di ansia per la sorte di un padre gesuita, padre Paolo Dall'Oglio, di cui si sono perse le notizie poche ore fa mentre era nel Nord della Siria. Credo che questa vicenda, che non è chiara nei suoi contorni (perché non è chiaro il motivo per cui non si hanno più sue notizie), ci debba spingere ad accendere i riflettori della nostra attenzione su quel che avviene in questo Paese martoriato, dove solo poche ore fa ci sono state 106 vittime accertate in un attacco alla città di Homs, di cui 13 bambini e sei donne. Sono solo le ultime vittime di una guerra civile che, secondo le Nazioni Unite, ha già causato 100.000 morti. Credo che si tratti di una vicenda drammatica che avviene quasi alle porte di casa, in questo piccolo laghetto che si chiama mar Mediterraneo, nel quale conviviamo con altri Paesi, e che purtroppo si svolge un po' nell'indifferenza generale. Soprattutto, si svolge nella totale assenza di una politica da parte dell'Europa e dei suoi alleati, anche americani. Sostanzialmente, di questo Paese nessuno si sta veramente occupando e nessuno ha un'idea di che cosa si debba fare. Credo che l'Italia, per il ruolo che ha sempre rivendicato all'interno del Mediterraneo, debba porsi con un atteggiamento di maggiore responsabilità. Ritengo che si debba aprire un dibattito con il Governo, all'interno del Paese e in Senato, perché si indichino delle strategie nelle quali l'Italia possa avere il ruolo di promotore di pace e di dialogo, cercando in questo modo di interpretare al meglio la missione di questo padre gesuita, il quale ha consacrato la sua vita al dialogo interreligioso, a portare un segno di speranza e di comprensione reciproca in quel Paese. So che nei prossimi giorni il ministro Bonino verrà in Parlamento e mi auguro che voglia cogliere questa opportunità per raccontare e spiegarci quali sono le iniziative che il Governo intende promuovere in questo senso.
2013-07-31	LN	MuneratoEmanuela	Sogniamo, vogliamo un'Europa politica capace di tutelare le differenze dei cento popoli che la compongono; un'Europa che sappia essere protagonista delle politiche mondiali.
2013-07-31	LN	MuneratoEmanuela	Vi posso dimostrare con dati alla mano che, come per il decreto cosiddetto IMU-cassa in deroga, il varo di questo provvedimento è stato accompagnato da eclatanti annunci e proclami, come quello del presidente Letta che, nel comunicare l'eventuale arrivo dall'Europa di 1,5 miliardi dì euro per il lavoro, affermò: «Ora le imprese non hanno più alibi per non assumere».
2013-07-31	LN	MuneratoEmanuela	Vogliamo un Nord che sia protagonista del cambiamento di questa Europa tecnocratica. Vogliamo andare verso un'Europa nuova, un'Europa dei popoli, non unita soltanto ed unicamente dalla stessa divisa monetaria e non basata unicamente su una partecipazione a quote.
2013-07-31	M5S	BenciniAlessandra	Signor Presidente, adoro intervenire con tanta platea. Senatrice Ghedini, mi rivolgo anche a lei perché può interessarla, visto che si occupa anche di lavoro. Sempre per la necessità di dare lavoro ai giovani e in risposta al disegno di legge n. 890 appena votato, che probabilmente darà questi posti fatidici, ci tengo a dire che, se non si proteggono coloro che vanno via, delocalizzano e non implementiamo la nostra nuova economia, la green economy, questi posti di lavoro non trovano poi ubicazione: possiamo agevolare quanto vogliamo, ma probabilmente a vuoto. Vorrei porre all'attenzione il caso di un'azienda di Prato, la Wellness Innovation Project (WIP), produttrice di pannolini biodegradabili. In quest'Aula, già il senatore Panizza aveva parlato, ad esempio, di un'azienda dell'alta Italia che produceva lo stesso tipo di prodotto. I prodotti di questa azienda pratese oltre ad essere apprezzati in tutta Europa, potrebbero rappresentare una soluzione importante per migliorare la gestione anche dei rifiuti, trasformandoli in risorsa. I pannolini, come dico sempre, accompagnano un po' tutta la vita: si usano da bambini, le donne li usano in età feconda e poi, purtroppo, da anziani ci ritroviamo lo stesso ad usarli. Per cui c'è una bella mole di pannolini usati che potrebbe essere riciclata. Mi sia consentito aggiungere che, nonostante i prodotti di questa azienda siano il frutto di un'innovazione e di ricerca, essa è però attualmente in liquidazione; questo non per motivi di mercato, non per assenza di un valido business plan, ma per mancanza del sostegno necessario, per mancanza di fiducia nel sistema Italia e quindi di disponibilità a spendersi e a rischiare in settori innovativi, per mancanza di normative chiare e incentivanti in un settore strategico e innovativo come la green economy. Forse la WIP di Prato verrà acquisita da imprenditori esteri e andrà a creare i 60 posti di lavoro previsti da qualche altra parte. Quindi, noi non stiamo perdendo soltanto il made in Italy, attuale ma anche il made in Italy del futuro. Dobbiamo ascoltare, dunque, chi ha idee per progettare un futuro diverso dando loro tutto il sostegno normativo necessario per uno sviluppo economico vero, a beneficio dell'ambiente. Sollecito quindi anche il Governo e il ministro Orlando ad attivarsi il prima possibile a tutela di questo settore produttivo e a rispondere quanto prima all'interrogazione del collega senatore Panizza.
2013-07-31	M5S	CatalfoNunzia	Signor Presidente, signor Sottosegretario, colleghi, ad una persona che muore di sete non si può dare l'acqua con il contagocce. Le misure previste nel decreto che ci troviamo a discutere sono dei piccoli rattoppi alla disastrosa situazione del mercato del lavoro in Italia. Questi interventi, seppur in taluni casi condivisibili, non avranno rilevanza nel lungo periodo e sono proprio gli interventi di lungo periodo ad essere improrogabili e necessari. Le cifre parlano chiaro: dall'ultimo rapporto ISTAT, il tasso di disoccupazione si attesta al 12,2 per cento; oltre 6 milioni di italiani sono cittadini inoccupati o disoccupati. In Italia si trova un terzo degli 8,8 milioni di individui (in maggioranza donne) che nei Paesi dell'Unione europea dichiarano di non cercare lavoro. Ben 2 milioni di questi individui sono cittadini tra i 30 e i 54 anni. Ai 6 milioni di senza lavoro vanno sommati tutti i cittadini che, pur percependo una retribuzione, vivono al di sotto della soglia di povertà. Sono 172.000 i posti a rischio nelle piccole e medie imprese, migliaia gli operai a rischio di perdita del posto di lavoro, centinaia le aziende in crisi industriale. Il sistema produttivo italiano si impoverisce, le aziende chiudono, vengono delocalizzate o vendute. Come vogliamo affrontare questa crisi? In che modo l'Italia può affrontare la crisi dovuta alla globalizzazione? Come può mantenere la propria identità culturale, sociale e politica? L'Europa ci impone misure per il contrasto della disoccupazione giovanile: che ben vengano, ma, visto l'altissimo tasso di disoccupazione, il Movimento 5 Stelle si chiede quali motivazioni abbiano condotto questo Governo, quelli precedenti e i parlamentari italiani eletti in Europa a non chiedere la previsione di misure a contrasto della disoccupazione che ha colpito e colpisce non solo i giovani, ma tutti i cittadini italiani, in special modo la fascia d'età compresa fra i 30 e i 54 anni. Non si può e non si deve far credere di voler incrementare le prospettive occupazionali, peraltro proponendole come soluzione alla crisi, impiegando esclusivamente le uniche risorse che l'Europa ci ha concesso. La direttiva europea ci impone la riorganizzazione dei servizi per l'impiego, azione assolutamente necessaria per porre fine alla frammentazione degli stessi, messa in atto - ricordo - dalle innumerevoli norme che negli ultimi anni si sono susseguite, ciascuna a tutela degli interessi dei singoli e certamente non a tutela del cittadino inerme. Non abbiamo bisogno di due anni per riorganizzare tutto, lo si può fare anche in un anno. Riorganizzare vuol dire anche monitorare e valutare l'efficacia e l'efficienza di quanto fino ad oggi implementato; analizzando i punti di forza e i punti di debolezza, si può ricostruire e ripensare un sistema di welfare più efficiente. Ma se a valutare sono gli stessi attori che ne hanno provocato la frammentazione, ci domandiamo a cosa porterà tutto questo. I programmi di politica attiva del lavoro messi in atto e affidati agli innumerevoli enti figli della frammentazione dei servizi per l'impiego quali risultati hanno conseguito? Se alla luce di tale valutazione i risultati sono stati al di sotto di quanto richiesto, noi del Movimento 5 Stelle ci chiediamo quali motivazioni spingono il Governo a mantenere tali costosi apparati. Nel portale «Cliclavoro», attivo dall'ottobre 2010, sono registrati ad oggi meno di 400.000 curriculum. Le statistiche dicono che solo il 7 per cento dei soggetti registrati ha ricevuto un'offerta di lavoro. Questo dato è sufficiente per far comprendere che vi è stato un problema non solo nella diffusione del portale, ma anche nella progettazione informatica e gestionale dello stesso. Quante risorse sono state impiegate per lo sviluppo, la conduzione, l'aggiornamento e la diffusione del portale in questi ultimi tre anni? Il parere del Movimento 5 Stelle sull'implementazione della banca dati delle politiche attive e passive del lavoro è positivo. Il Governo però si impegni a mantenere quanto enunciato e legiferato, partendo innanzitutto dalla valutazione di quanto fino ad oggi attivato e correggendo i precedenti errori, in modo che la creazione della banca dati unica costituisca il primo passo per una riforma strutturale del welfare. Riguardo al contratto di apprendistato, ci domandiamo: perché togliere forza allo stesso inserendo gli incentivi di cui al comma 2 del decreto? Perché non dedicare invece quegli incentivi alla fascia di età compresa tra i 29 e i 35 anni, e che è priva di incentivi? Per quanto inerente all'articolo 7 del decreto, risulta distruttiva, a livello ordinamentale, la previsione con cui si può assumere a tempo determinato senza alcuna specificazione delle ragioni che determinerebbero la temporaneità della prestazione, con ciò violando quanto statuito dal legislatore europeo. Il decreto inoltre prevede che la pubblica amministrazione possa dare in appalto a cooperative un determinato servizio senza incorrere nell'obbligo da parte della stessa pubblica amministrazione di retribuire i lavoratori interessati in caso di inadempimenti dell'appaltatore. Questi sono alcuni degli esempi attraverso cui il Governo intende aiutare le lavoratrici e i lavoratori che ogni giorno si affannano nella ricerca spasmodica di un reddito che consenta loro un accenno di vita libera e dignitosa, come sembrerebbe statuire l'articolo 36 della Costituzione. Ancora una volta, le scelte del Governo, così come quelle dei suoi predecessori, sono rivolte a creare, anzi, a consolidare, l'esistenza dì una classe di lavoratori poveri e senza diritti, con ciò tradendo i principi sanciti nella nostra Costituzione, in particolare dall'articolo 4, secondo cui la funzione che il lavoro deve svolgere nella società è quello di mezzo di produzione di ricchezza materiale e morale per la persona, e non di merce necessaria alla massimizzazione dei profitti o di mero fattore di produzione! Il lavoro è da intendersi quale strumento personale di realizzazione dell'individuo e delle sue aspirazioni materiali e spirituali, e quindi della società tutta. In tal senso, la libertà di scelta del lavoro diventa bene comune. Non c'è più tempo. Gli italiani muoiono di fame, l'economia sta facendo passi indietro, le aziende chiudono, gli imprenditori si uccidono, le speranze e il futuro dell'Italia sono quasi nulle. È arrivato il momento di agire, con coraggio, con la forza che viene dal grido di aiuto delle famiglie, degli imprenditori e dei bambini senza futuro. Un'economia sana si fonda su principi razionali, ma soprattutto lungimiranti. È necessario riconoscere il male che attanaglia l'Italia e combatterlo con forza. Non possiamo pensare che dei piccoli interventi possano cambiare lo stato di emergenza in cui il nostro Paese si trova. Non svendiamo la nostra Nazione e il suo patrimonio. Non buttiamo via i sacrifici dei nostri genitori e dei nostri nonni. Non guardiamo agli interessi dei singoli. Osserviamo l'Italia dal punto di vista di tutti i cittadini italiani, perché quei cittadini siamo noi! Noi in quest'Aula li rappresentiamo tutti e ognuno di noi è portavoce del malessere del nostro Paese. Ecco, occorre prendere alla lettera il nostro ruolo. È necessario che ognuno di noi senta sulle proprie spalle, lo dico ai colleghi, il peso della sofferenza di tutta la popolazione, che lo porti con sé, qui ed ora, e che agisca con rinnovata motivazione. Se Mario, giovane trentenne laureato, non trova lavoro malgrado il suo master, il problema è nostro, perché Mario è nostro fratello. Se Giovanni, imprenditore quarantacinquenne, è costretto a chiudere la sua impresa, il problema è nostro, perché Giovanni è nostro fratello. Se Anna è costretta a chiudere la sua azienda tessile e mandare a casa i suoi venti impiegati, il problema è nostro, perché loro sono la nostra famiglia. Se Paolo si trova in una situazione di disagio sociale, se la sua azienda è in crisi e lui e i suoi colleghi sono in cassa integrazione senza prospettive di rientro, il problema è nostro, perché anche loro sono nostri fratelli. Se Giovanni, Paolo e Francesco si uccidono perché attanagliati dai debiti e disperati, signori, il problema è nostro. Per tali ragioni, il Movimento 5 Stelle ritiene che si debbano attuare misure immediate a contrasto della povertà che riportino dignità alla famiglia, al cittadino, alle imprese e all'Italia: riforma del welfare; riduzione delle retribuzioni e delle pensioni d'oro; redistribuzione della ricchezza; una seria lotta all'evasione fiscale; incentivi alle aziende italiane (ripeto: italiane), non "Piano destinazione Italia", non vendita dei marchi italiani alle aziende estere, non "Piano devasta Italia"; riduzione dell'orario di lavoro (lavoriamo tutti e facciamo in modo che ciascuno si senta parte integrante della società); immediata istituzione del reddito di cittadinanza. Mi rivolgo... PRESIDENTE. Ha esaurito il tempo a sua disposizione. Concluda. CATALFO (M5S). Mi rivolgo adesso ai senatori del PdL: nessuna società privata deve detenere il nostro patrimonio immobiliare, il patrimonio immobiliare dell'Italia... PRESIDENTE. Deve concludere, senatrice. Ha esaurito il suo tempo. CATALFO (M5S). Concludo. Il patrimonio immobiliare dell'Italia è dei cittadini italiani.
2013-07-31	M5S	MartelliCarlo	Signor Presidente, noi ci dichiariamo contrari a questo ordine del giorno, fondamentalmente perché non riteniamo corretta la regionalizzazione dello smaltimento dei rifiuti, almeno per quanto riguarda quelli non caratterizzati, e ciò per le stesse ragioni che ho illustrato in precedenza. Le migliori tecnologie, infatti, implicano che tutto il territorio nazionale debba essere coinvolto in una situazione così grave come quella che caratterizza il più grande stabilimento siderurgico d'Europa.
2013-07-31	PD	TomaselliSalvatore	Signor Presidente, desidero innanzitutto ringraziare tutti i colleghi che sono intervenuti. Molti interventi (non tutti, purtroppo, ma molti), anche nella diversità profonda delle opinioni che hanno esposto, danno il senso della comprensione piena dello sforzo che stiamo compiendo tutti per affrontare una situazione unica nella storia industriale del nostro Paese. Una situazione che riguarda innanzitutto una grande città del Mezzogiorno, che vive un dramma nel conflitto che è esploso tra il lavoro, l'ambiente e la salute. Una situazione di straordinaria difficoltà del più grande impianto siderurgico d'Europa e degli oltre 15.000 lavoratori diretti e indiretti che vi trovano lavoro, un pezzo decisivo del futuro industriale del nostro Paese nella competizione internazionale. Quindi, il dibattito sicuramente ha colto in grandissima parte - ripeto - il senso vero delle questioni che sono alla base anche di questo ulteriore provvedimento al nostro esame.
2013-08-01	LN	ArrigoniPaolo	Ci domandiamo se un poker di decreti basterà. Noi della Lega Nord ne dubitiamo fortemente, così come dubitiamo che Taranto potrà rappresentare un modello di riferimento per il settore siderurgico anche in Europa. L'approccio al problema è partito con il piede sbagliato e prosegue in peggio. Per tutte le ragioni sopra esposte, a nome del Gruppo Lega Nord e Autonomie, comunico il voto fortemente negativo sul provvedimento.
2013-08-01	M5S	FattoriElena	Signor Presidente, colleghi, 3 miliardi di euro - e sono tanti - è il costo di un'opera mai compiuta e che mai si dovrebbe fare. Parlo del corridoio A12- Appia, ovvero 100 chilometri di asfalto nuovi di zecca che andrebbero a depauperare ancora di più il territorio del sud-est dei Castelli romani, del sud-est di Roma. Quest'opera costerà 30 milioni di euro a chilometro per erigere una nuova, ennesima, inutile, grande opera. Grandi opere che non sono per il bene dei cittadini, ma esclusivamente per il bene delle tasche dei soliti noti. Dal prossimo decreto del fare, congiuntamente al decreto ministeriale salva cantieri del ministro Lupi, che distruggerà i territori, si apre una partita che noi auspichiamo si chiuda. Lo scherzetto della A12-Appia ci è già costato 100 milioni di euro in tredici anni, la costruzione di due società, una di seguito all'altra, con lo stesso consiglio di amministrazione, cioè l'ARCEA, poi destituita (solo questo passaggio è costato 43 milioni di euro per gli azionisti privati), e le autostrade del Lazio create ad hoc per un vergognoso solito nulla di fatto. Ministro e Governo forzano la Regione Lazio nei nefasti giochi di Sottile e Zingaretti, che hanno già deliberato una nuova discarica che taglia proprio le zone interessate anche da questa grande opera. Zone bellissime che sono già oggetto di progetti per inceneritori, centrali a biogas, discariche esistenti e in progettazione, cementificazione selvaggia, come quella del Divino Amore. Dicevo, si forza la Regione a presentare istanza per ottenere lo sblocco dal CIPE di altri 700 milioni di euro necessari per far fronte alla parte pubblica del progetto, inserito nel solito projet financing all'italiana: cioè, poca utilità e tante mazzette. Va cambiato il paradigma e una strada come la Pontina, che fa quasi 30 morti all'anno, deve essere messa in sicurezza e non fatta diventare autostrada: una bretella che andrebbe a devastare l'agricoltura, la nostra agricoltura di cui andiamo tanto fieri, in paesi che si mantengono con il settore agricolo, come Cori, Lariano, Velletri, Valmontone e Labico. Sarebbe la solita pura follia! Spesso ci dite: è l'Europa che ce lo chiede. Ecco, in questo caso l'Europa chiede di cambiare il paradigma degli spostamenti, non favorendo il trasporto su strada, peraltro già in forte crisi, ma migliorando il sistema dei mezzi pubblici che oggi nel Lazio sono al livello di terzo mondo, per chi li prende tutti i giorni.
2013-08-01	M5S	PetrocelliVitoRosario	(ore 11,34) ( Segue PETROCELLI). E questa considerazione non è prodotta da ideologia, ma dalla lettura degli articoli 1 e 4 e dal 35 al 40 della Costituzione della Repubblica italiana, dai quali io traggo la considerazione che le responsabilità della distruzione ambientale e del conseguente disastro che colpisce operai e cittadini di Taranto non potranno mai essere equamente divise tra chi impone un ricatto e chi talvolta è costretto a subirlo perché è debole e viene afferrato alla gola da chi usa tutto il suo potere per cancellare il riscatto insito nella cultura del lavoro. Se è vero che chi fa impresa ha il diritto di garantirsi degli utili, è altrettanto vero che i profitti non possono e non devono essere accumulati a danno di chi lavora e della collettività. Ma questo non è ciò che appare o che si vuole far apparire, visto che si ripropone ancora una volta la teoria dei due interessi contrapposti: da un lato, quello delle maestranze dell'Ilva che difendono il loro lavoro ad ogni costo, anche se il prezzo da pagare è un tumore al polmone e l'inquinamento del territorio; dall'altro, quello dei cittadini che mettono al primo posto la salute, in nome della quale pretendono la chiusura del più grande stabilimento siderurgico d'Europa, o almeno della sua area a caldo. Ma che idea della cittadinanza è questa che esclude gli operai? Persino una parte dell'ambientalismo più sensibile alla condizione operaia pretende da loro l'obiezione di coscienza, cioè il rifiuto di lavorare se il prodotto della propria attività provoca un danno sanitario a sé e alla collettività. Così, nella latitanza o, peggio, con la complicità di tanta politica e tante istituzioni pubbliche e private, laiche e religiose, di tanta stampa e di parte dei sindacati asserviti al padrone, si perde di vista il nemico principale, il padrone appunto, che grazie a tanta subalternità è riuscito a scatenare la guerra tra poveri, tra le vittime della sua avidità, trasformando il conflitto classico tra capitale e lavoro in un conflitto tra pari: pari, però, nella disgrazia e nel dolore. Poiché però l'ingiustizia sociale riflette l'ingiustizia ambientale, quando una fabbrica inquina, i suoi veleni ammazzano anzitutto chi lavora dentro quella fabbrica; poi devastano il territorio dove è collocata, che raramente è un quartiere delle élite urbane, e fanno ammalare chi ci vive; ed infine i suoi scarti trovano la via che li condurrà in qualche discarica del sud del mondo o magari di quei tanti sud dove vivono i poveri del nord.
2013-08-01	PD	CaleoMassimo	Signor Presidente, rappresentanti del Governo, onorevoli colleghi, il provvedimento che ci apprestiamo ad approvare è innanzitutto un atto dovuto e non più procrastinabile che testimonia, dopo il buon intervento della magistratura, il coraggio di questo Governo nell'affrontare una problematica - e mi riferisco in particolare alla grave situazione dell'Ilva di Taranto - caratterizzata da decenni di errori, assenze e dimenticanze e sfociata nella drammatica contrapposizione tra necessità d'impresa e tutela dei diritti. La vicenda dell'Ilva, così come quelle legate a molte altre realtà industriali italiane, palesa in maniera drammatica la contraddizione e il fallimento, ancor più evidenti in un contesto di grave crisi economica, di un sistema produttivo che per decenni ha anteposto l'esigenza di garantire la produzione, e con essa anche il lavoro e il massimo profitto, alla necessità di tutelare la salute del cittadino e di salvaguardare l'ambiente, diritti fondamentali di ogni cittadino, nei confronti dei tali né gli amministratori delle aziende interessate, né la classe politica hanno saputo fornire per tempo risposte adeguate, quasi fosse impossibile garantirli senza determinare effetti devastanti sull'attività produttiva e quindi sull'occupazione. Credo innanzitutto che sia doveroso ricordare di cosa stiamo parlando: ovvero di cinquant'anni di storia industriale del nostro Paese. Quando, nel 1961, Taranto fu scelta per ospitare il quarto e più grande polo siderurgico italiano, la società pubblica Italsider rappresentava un'eccellenza non solo nel panorama italiano, ma anche in quello europeo. Lo stabilimento, per circa un ventennio, è stato protagonista di un forte sviluppo produttivo, all'avanguardia e capace di primeggiare con prodotti innovativi con i competitor internazionali, diventando il principale fornitore di materie prime delle migliori industrie metalmeccaniche mondiali e trascinando il miracolo economico italiano di quegli anni. Ancora oggi, nonostante la grave crisi economica che sta attraversando il settore siderurgico - come hanno ricordato ieri i relatori Tomaselli e Bruni, a cui va il mio ringraziamento - l'Ilva rappresenta una capacità occupazionale di circa 11.000 unità che, se sommate all'indotto, raggiungono le 16.000, il 75 per cento del PIL della provincia di Taranto e il 10 per cento del PIL della Puglia (come ricordato dal senatore Marinello). Stiamo parlando della più grande acciaieria d'Europa, con una capacità produttiva di 9-10 milioni di tonnellate annue prodotte, pari al 57 per cento della produzione totale in Italia, e con un'estensione di 1,5 milioni di metri quadrati e un parco minerario all'aperto di 78 ettari. Numeri che fanno girare la testa, cari colleghi. Ora, ben consapevoli di quanto la dismissione di un sito inquinato possa essere anche peggiore della prosecuzione della sua produzione, il cui costo di bonifica e risanamento sarebbe interamente a carico dello Stato, non possiamo essere così miopi da decidere di privare il nostro Paese e Taranto di una realtà così importante. È una questione strategica: chiudere l'Ilva significa abbandonare l'industria siderurgica nazionale, con le conseguenti gravi ripercussioni sugli altri settori produttivi, primo fra tutti quello della meccanica. Anche dall'Europa emerge oggi l'indicazione chiarissima di tornare a produrre e ad investire nell'industria. Consci del ruolo cruciale che riveste il comparto siderurgico per l'industria europea, in un momento di crisi e di difficoltà, lo scorso 11 giugno l'Unione europea ha infatti approvato un Piano di azione per l'acciaio, che indica la sostenibilità ambientale e l'innovazione tra le sei aree d'intervento su cui investire. Sostenibilità ambientale e innovazione: sono questi i presupposti da cui partire per un programma di sviluppo e di risanamento rigoroso, capace di produrre ricadute positive sull'ambiente, la salute e l'occupazione, non solo per l'Ilva, ma per tutte le numerose realtà produttive italiane. Taranto, infatti, non è solo Ilva, ma anche cementifici, raffineria, arsenale, centrali elettriche: un intero comparto industriale che, grazie al provvedimento in esame, potrebbe rilanciarsi e tornare a nuova vita. È quasi automatico per me fare una parallelismo con La Spezia, la mia terra, che ha davvero molto in comune con la cittadina pugliese, ma è un paradigma che può e deve essere esteso a tante altre realtà presenti sul nostro territorio, perché produrre salvaguardando la salute e l'ambiente non solo si può, ma addirittura può determinare un vantaggio competitivo. Questo provvedimento, scaturito dalla necessità di risolvere una situazione di emergenza, può e deve rivelarsi un'opportunità per l'intero complesso produttivo italiano. Le modalità con cui saranno attuate le prescrizioni dell'AIA potranno generare un know-how da esportare, soprattutto se consideriamo che a distanza di 40 quarant'anni questo stabilimento ha bisogno di un costante ammodernamento. Innovazione, sostenibilità e cooperazione tra i vari siti produttivi dovranno essere le direttive da seguire, specializzandosi sempre più in quei comparti dove rappresentiamo l'eccellenza, come le opere infrastrutturali, la cantieristica navale, le automotive e le grosse tubazioni. L'attuazione dell'AIA, così come è stata declinata nelle sue prescrizioni, è in grado, se effettuata completamente e nel rispetto della tempistica indicata, di assicurare compiutamente la tutela dell'ambiente, ovvero di rendere sostenibile il processo produttivo dell'Ilva. Per questo motivo segnalo la necessità di garantire che, in sede di redazione del Piano strategico, non siano adottate modifiche all'AIA meno rigorose e stringenti rispetto a quelle vigenti o alle procedure previste dalla normativa nazionale. Vi è, inoltre, un secondo punto su cui vorrei fare una precisazione e riguarda l'assetto normativo e la governance dell'azienda. (Brusìo). PRESIDENTE. Onorevoli colleghi, dobbiamo consentire al senatore Caleo di svolgere la sua dichiarazione di voto. CALEO (PD). La ringrazio, Signor Presidente. Durante l'audizione in Commissione ho avuto modo di esprimere personalmente al dottor Enrico Bondi il mio pensiero, che vorrei ribadire in questa autorevole Aula. Confermando l'apprezzamento per la figura e le competenze del commissario, mi preme sottolineare quanto l'incarico che si appresta ad eseguire sia delicato e importante. Tra i suoi compiti, infatti, non c'è solo quello di risanare un'azienda d'interesse nazionale ma, soprattutto, la grande responsabilità di contribuire a ricucire la profonda lacerazione del tessuto sociale che questa vicenda ha prodotto nella città. Quest'ultimo tema non può essere sottovalutato. Il commissario dovrà ascoltare e condividere, laddove è possibile, le voci del territorio, in primis Regione e Comune. Sono sicuro che da questo non potranno che scaturire utili benefici anche per il futuro dell'azienda. D'altra parte, la migliore risposta a Taranto, come altrove, saranno i fatti. Per quanto riguarda, invece, l'eliminazione della figura del Garante, che qui ha suscitato scandalo, possiamo comunque ritenerci soddisfatti della scelta di Edo Ronchi come subcommissario che affiancherà, nello svolgimento della sua funzione, il commissario Bondi con un ruolo esplicitamente rivolto all'ambientalizzazione a cui l'azienda deve prestare la massima attenzione. Edo Ronchi, per la sua storia e per le sue alte competenze, rappresenta una garanzia per dare credibilità al percorso di risanamento previsto dal decreto-legge e per contribuire a costruire un rapporto più forte con la città e le sue istanze. Per i motivi appena elencati confido che gli stessi, commissario e subcommissario, in coerenza con le prescrizioni dell'AIA, saranno perfettamente in grado, sentite la Regione e l'ARPA, di individuare le migliori modalità per la gestione e lo smaltimento dei rifiuti del ciclo produttivo da proporre al Ministero dell'ambiente per l'emanazione dell'apposito decreto. Il decreto-legge, colleghi senatori, ha certamente ancora margini di miglioramento. Non mancano, infatti, punti su cui avremmo voluto dare un contributo, come ha ricordato nel suo ottimo intervento il senatore Mucchetti, ma l'allungamento dei tempi dell'esame di altri provvedimenti, sia alla Camera dei deputati che al Senato, ha causato un pesante ingolfamento dei lavori parlamentari e l'impossibilità di una terza lettura del disegno di legge in tempo per la convenzione del decreto-legge, che scade il prossimo 3 agosto. Tutto questo, colleghi senatori, ci investe di una grande responsabilità: quella di non far decadere un provvedimento così importante che segna un punto di svolta nel rapporto tra esigenza produttiva, sicurezza sul lavoro, tutela ambientale e tutela della salute, tematiche ormai non più prorogabili. Il Partito Democratico nell'aver assunto anche questa responsabilità non ha nulla di cui vergognarsi, colleghi senatori. È questa oggi la sfida per chi vuole governare il territorio, senza demagogia e proclami inattuabili e senza raccontare favole, ma con il coraggio necessario a far sì che, tenendo conto degli errori del passato, con responsabilità si possano attuare politiche giuste, innovative e rispettose dei diritti fondamentali dell'uomo, consentendo a questa parte dell'Italia di riappropriarsi del proprio futuro. L'Italia ce la può fare se riesce a riconoscere e a valorizzare i suoi fondamentali e le sue competenze, e vi assicuro che ne abbiamo molte. Per questi motivi dichiarato, a nome Gruppo parlamentare del Partito Democratico, il voto favorevole per l'approvazione, senza modifiche, del testo licenziato dalla Camera.
2013-08-01	LN	BellotRaffaela	VOCI DAL GRUPPO LN-Aut. Brava! BELLOT (LN-Aut). E torniamo all'argomento all'ordine del giorno. Oggi questa Assemblea si appresta a licenziare un provvedimento che certamente in questa fase di recessione per il Paese può rappresentare un efficace strumento di sostegno ai consumi e allo sviluppo delle imprese, specie quelle del settore edile. Per questo motivo il nostro voto, lo dichiariamo fin da ora, sarà favorevole. Un voto favorevole che, tuttavia, non nasconde il nostro rammarico nel constatare come, anche in questa occasione, il Governo non abbia inteso compiere nessun passo avanti per l'adozione di una politica industriale di più ampio respiro, finalizzata a restituire competitività al tessuto produttivo del Paese. Gli effetti della crisi che stiamo attraversando non si possono comprendere appieno, e quindi contrastare, se non si tiene conto della specificità del tessuto economico italiano, che è caratterizzato da piccole e medie imprese, a vocazione fortemente territoriale, che da sempre sono l'asse trainante dell'economia del Paese. Queste imprese sono oggi in uno stato di profonda sofferenza. Molte di loro sono ormai condannate alla chiusura a causa della scarsa liquidità di cui dispongono, dovuta alle difficoltà di accesso al credito bancario, e della forte oppressione fiscale, che è fra le più alte d'Europa. L'impresa che fallisce, non a causa di debiti ma per mancati pagamenti, specie da parte della pubblica amministrazione, non per mancanza di capacità o di spirito di iniziativa, ma per chiusura delle banche a concedere finanziamenti, incarna il fallimento dello Stato. I principali responsabili di questa crisi economica internazionale, che ha investito anche il nostro Paese, sono certamente gli istituti finanziari e le banche.
2013-08-01	LN	ConsiglioNunziante	Con questo decreto-legge usciamo anche dalla procedura d'infrazione che la Commissione europea ha aperto nei confronti dell'Italia. Spesso l'Europa conclude i suoi consigli con grandi dichiarazioni e pochi atti concreti, salvo poi tradurre tutto in misure di restrizione delle politiche di bilancio. C'è da aggiungere, signora Presidente, che un'impresa italiana paga, rispetto a quelle tedesche, il 30 per cento in più di energia. È una questione che abbiamo già affrontato in questi giorni in 10ª Commissione, però non vediamo nessuna luce in fondo al tunnel, nessuna soluzione che possa consentire alle nostre imprese di essere competitive.
2013-08-01	M5S	SantangeloVincenzo	Apro soltanto delle virgolette, che chiuderò subito, signora Presidente, per riportare quanto detto in ordine all'impossibilità e all'incapacità che c'è in questo momento al Senato della Repubblica di intervenire e di modificare i provvedimenti. «Le forze politiche rappresentate in Parlamento, senza alcuna eccezione, debbono comunque dare ora - nella fase cruciale che l'Italia e l'Europa attraversano - il loro apporto alle decisioni da prendere per il rinnovamento del Paese. (...) C'è da lavorare concretamente, con pazienza e spirito costruttivo, spendendo e acquisendo competenze innanzitutto nelle Commissioni di Camera e Senato».
2013-08-05	LN	CrosioJonny	Il nostro Paese non si comporta così, ma l'Europa deve comunque farsi carico di questa situazione e prendere assolutamente posizione su questa partita, mettendo a disposizione risorse economiche e, se necessario, anche risorse umane. Utilizziamo dunque tutte le forze che abbiamo a livello europeo: invece di pensare solo a fare le guerre (esprimo a questo proposito un mio punto di vista personale), utilizziamo le navi della Marina e quant'altro è possibile mettere in campo per fermare questa tragedia.
2013-08-05	LN	CrosioJonny	Pertanto, signora Presidente, attraverso la Presidenza del Senato vogliamo sollecitare il Governo affinché questa tragedia, questa tratta di esseri umani, questa situazione scandalosa venga al più presto presa in considerazione dall'Europa intera. Il nostro Paese non può farsi carico da solo di questa emergenza.
2013-08-05	LN	CrosioJonny	Signora Presidente, l'intervento è in funzione di quello che purtroppo sta ancora succedendo nel mar Mediterraneo. Quotidianamente assistiamo ad una tragedia che si sta compiendo sotto i nostri occhi, ma ciò che ci sconcerta di più è che la tragedia si stia compiendo sotto gli occhi dell'Europa, che - mi sia concessa questa forzatura - ha le mani sporche di sangue. E non accettiamo i giudizi che sono stati espressi oggi da un illustre esponente delle istituzioni europee, che ci dice che cosa dobbiamo fare e che cosa avremmo dovuto fare. Credo che nel nostro Paese tanto si sia fatto, e forse si può fare ancora di più, ma ci sconcerta che oggi donne e bambini rischino quotidianamente la vita nel Mediterraneo, mentre l'Europa, ancora una volta, gira la testa dall'altra parte.
2013-08-05	LN	CrosioJonny	È una vergogna! Noi abbiamo chiesto al ministro Kyenge di farsi portavoce di questa situazione a livello europeo, di presentarsi alle istituzioni europee con autorevolezza e chiedere all'Europa di farsi carico di questa immane tragedia.
2013-08-06	LN	ConsiglioNunziante	Signora Presidente, onorevoli colleghi, farò un intervento un po' diverso, sui generis rispetto alla normalità di stamattina. Ieri mattina mi sono recato nella solita edicola dove da anni ormai acquisto i giornali e ho incontrato una signora che conosco bene da molto tempo, di solito molto educata e discreta, la quale mi ha rivolto un'osservazione: non lavorate mai tutto l'anno, vi siete messi a lavorare ad agosto. Non ho capito se fosse una domanda dettata dalla saggezza popolare o una provocazione, però una riflessione l'ho fatta. I primi giorni di agosto, signora Presidente, evocano le vacanze, il riposo: l'onesto lavoratore non aspetta che riunire la famiglia e passare qualche giorno insieme; il cittadino lavoratore aspetta il premio, le vacanze, le ferie. Ma agosto evoca anche code estenuanti, traffico ingolfato e ingorghi. È agosto anche per il Governo, perché pare che l'Esecutivo sia obbligato a spingere sull'acceleratore per convertire in legge in pochi giorni, tra luglio e inizio agosto, appunto, parecchi decreti (per la precisione sette), pena la loro decadenza. Sette provvedimenti partoriti con il presupposto della necessità ed urgenza, come previsto dall'articolo 77 della Costituzione: direi che sia una norma piuttosto allo stato gassoso, per adeguarla alla necessità, e non proprio come vorrebbe l'articolo 77. Sette provvedimenti - lo abbiamo visto con quelli sin qui approvati - che meritavano più rispetto, più tempo, più attenzione per le materie trattate, per il momento storico-economico in cui sono contestualizzate e per l'apporto dell'opposizione, che può dare molto: l'ho già detto in un altro mio intervento, a volte l'opposizione dà un mucchio di suggerimenti gratis. Ma ad agosto le vacanze evocano anche, a chi piace andare al mare, la pesca e lei, signora Presidente, mi insegna che nel torbido si pesca meglio. Quale occasione migliore per affrontare tutto questo ingorgo di provvedimenti e per cercare di farli fuori in poco tempo se non con la gestione di questo ingorgo istituzionale, con questa confusione, con questa fretta, con queste corse per approvare i decreti? Appunto, signora Presidente, pescare nel torbido. Fretta espressa a più riprese un po' da tutti: dal presidente Letta ai Ministri, agli autorevoli rappresentanti della maggioranza. Dal 21 luglio al 2 settembre, se non convertiti in legge dal Parlamento, decadono tutti. In verità qualcuno lo abbiamo anche approvato e vi possiamo garantire, signori ascoltatori da casa, che mai cosa è stata più inutile, sbagliata e addirittura, per alcuni versi, dannosa. Poco tempo per discutere. Poco tempo per gli emendamenti. Pochissimo o quasi niente per la ricerca della copertura finanziaria. Signora Presidente, una pioggia di emendamenti sia alla Camera che al Senato. Un Ministro che all'uopo ha dichiarato: «Poiché abbiamo un calendario molto complicato prima della pausa estiva e non è possibile esaminare 800 emendamenti, a nome del Governo pongo la questione di fiducia». Spero che la stessa cosa non avvenga qua al Senato. Mi viene qualche brivido, ma spero non avvenga. Il Gruppo della Lega Nord ha fatto un ottimo lavoro, tanto alla Camera quanto al Senato, con un impegno certosino, nella valutazione sia del testo originario che di quello licenziato dalla Camera stessa. In questo lavoro certosino, signora Presidente, molti nodi sono venuti al pettine: qualche "marchettina" più o meno evidente infilata sapientemente tra le pieghe di qualche emendamento e qualche "marchettina" che era talmente e palesemente grande che, per nasconderla, non sono bastati 800 metri di strada da ultimare. I nostri emendamenti erano e sono orientati a risolvere problemi e, se ascoltati e recepiti, avrebbero portato risorse a questo Paese, senza l'imposizione di nuove tasse e quindi probabilmente alla copertura di qualche emendamento: tagliare la spesa di questo Stato, mettere a dieta i conti pubblici, applicare i costi standard, federalismo fiscale. E invece, nuove assunzioni da una parte e esubero di personale dall'altra. Che strano questo Paese, signora Presidente! Troppo semplice usare il principio dei vasi comunicanti anche in questo campo: meglio nuove assunzioni. Creano consenso e Dio solo sa quanto questo Presidente del Consiglio ne abbia bisogno. Ebbene, signora Presidente, la relazione introduttiva che il Governo ha premesso al decreto è desolante. Il provvedimento al suo interno prevede di tutto e di più. Io personalmente sono sempre dubbioso nei confronti di provvedimenti omnibus : si mette dentro un po' di tutto. Un bel minestrone, signora Presidente. Anzi, direi un bel passato, perché nel minestrone almeno carote e patate si riescono ancora a distinguere. Il testo messo a punto non ha alcuna stella polare per le condizioni di questo Paese. Né è utile per favorire una ripresa orientata alla preservazione del tessuto industriale, dello Stato sociale, della dinamica tra categorie e dei rapporti tra banche e piccole e medie imprese. È utile però ad adempiere puntualmente ai dettami della Commissione europea, dell'asse franco-tedesco. Gli effetti della crisi che stiamo attraversando non si possono comprendere appieno e, quindi, contrastare se non si tiene conto della specificità del tessuto economico italiano, caratterizzato dalla prevalente presenza di piccole imprese a vocazione fortemente territoriale, che da sempre sono l'asse trainante dell'economia del Paese. Queste imprese sono oggi in uno stato di profonda sofferenza. Molte di loro sono ormai condannate alla chiusura a causa della scarsa liquidità di cui dispongono: difficoltà dovute all'accesso al credito bancario e alla fortissima oppressione fiscale che è tra le più alte d'Europa. Una seria politica di rilancio del comparto produttivo italiano non può quindi prescindere da un'incisiva azione a sostegno delle micro, piccole e medie imprese che affronti in maniera strutturale i maggiori ostacoli alla loro crescita, primo tra tutti l'accesso al credito, non ultimo la pesantissima burocrazia. C'è il problema della disoccupazione giovanile, gli esodati, l'agricoltura, gli anziani: problemi appena sfiorati o nemmeno toccati. Concludo il mio intervento analizzando globalmente il decreto-legge. Esso non risolve nessuno dei problemi affrontati; cambia nome e forma ai problemi stessi, rimandandone la soluzione a tempi migliori. È stato denominato "decreto del fare", ma con questo modo di legiferare non ci saranno, purtroppo, tempi migliori. I problemi già esistenti rimarranno, solo più drammaticamente aggravati, amplificati e incancreniti. Il decreto del fare sarebbe dovuto diventare il decreto del fare di più, del fare bene e del lascia fare a chi è volenteroso e capace. Il presidente Letta vede la luce in fondo al tunnel, ma, signora Presidente, la luce è quella posizionata sul caschetto del minatore. PRESIDENTE. Concluda, per favore. CONSIGLIO (LN-Aut). E se si reca nel tunnel durante la pausa pranzo quella luce non la vedrà più.
2013-08-06	M5S	BulgarelliElisa	Signora Presidente, signor Sottosegretario, il filosofo e scrittore britannico Bertrand Russell diceva: «La causa principale dei problemi è che al mondo d'oggi gli stupidi sono strasicuri, mentre gli intelligenti sono pieni di dubbi». Noi siamo pieni di dubbi su questo decreto che vorremmo definire «del lascia fare»: lascia ricoprire l'Italia di cemento, ancora una volta, e rimanda ancora una volta ad un'infinità di decreti attuativi, dai quali possiamo aspettarci davvero di tutto, soprattutto tempi davvero infiniti. Ancora una volta si cerca di mettere delle pezze rabberciate su buchi giganteschi, anziché tentare di intervenire con progetti strutturali di lungo periodo. Ancora una volta facciamo finta che l'Europa non esista, fingendo di ignorare l'esigenza di rispettare ed applicare le direttive europee. In queste pagine, infatti, ci sono scritte cose che porteranno l'Europa ad aprire altre procedure d'infrazione nei nostri confronti: il che significa altre multe salatissime pagate da tutti noi.
2013-08-06	PD	GuerrieriPaleottiPaolo	Signor Presidente, onorevoli senatori, nell'introdurre la discussione sul decreto-legge n. 69, il cosiddetto "decreto del fare", che dovremmo convertire oggi in legge, ritengo sia utile innanzitutto collocarlo nella fase attuale che caratterizza l'economia italiana. È un'economia - va ricordato - che ha messo in atto negli ultimi dodici-diciotto mesi un percorso di aggiustamento profondo ed intenso in tema di contenimento del deficit pubblico ed avanzo primario, come e meglio di molti altri Paesi europei. Il prezzo, però, è stato alto, con un calo delle attività economiche e produttive e, soprattutto, un aumento della disoccupazione quale non si era mai verificato nell'intero dopoguerra. Non vi è dubbio che in questa situazione siano necessarie a breve misure specifiche per rilanciare e stimolare la ripresa dell'economia, una ripresa che si potrebbe profilare già a partire dalla fine di quest'anno o dall'inizio del prossimo. Si tratta di misure che ovviamente andranno affiancate al proseguimento dell'opera di consolidamento dei conti pubblici, che deve continuare così com'è iniziata. Queste misure sono tanto più urgenti in quanto si potranno rivelare fondamentali proprio per cercare di agganciare questa fase di espansione che tutte le previsioni portano a considerare in via di consolidamento per quanto riguarda i prossimi mesi. Non bisogna però dare per scontato che questa ripresa si trasmetterà anche alla nostra economia; è vero il contrario: dipenderà fondamentalmente da cosa faremo nei prossimi mesi, e quindi dalle politiche economiche che verranno messe in atto. Credo che sia in questa prospettiva che va letta a questo punto la discussione, e quindi la necessità di approvazione, del decreto-legge n. 69. Non ci sono dubbi che il decreto in esame presenti una grande eterogeneità e complessità di misure. Le aree su cui interviene sono moltissime: si passa dagli appalti al fisco, dalla sanità alla riscossione, dalla digitalizzazione all'accesso al credito; vengono sbloccate risorse importanti per far ripartire le infrastrutture. Volevo però richiamare due giustificazioni di carattere generale che possono servire a dare una qualche ragione del perché è necessaria ed urgente l'approvazione del provvedimento approvato dalla Camera. Una prima giustificazione è la seguente: se andiamo ad analizzare le misure dall'interno, è possibile individuare in molte di esse un'azione di stimolo che potrà esercitarsi soprattutto sulla domanda interna, su consumi e investimenti, che - non va dimenticato - sono in forte diminuzione da più di due anni. La diminuzione della domanda interna, in questo ultimo periodo, ha sempre più che compensato i contributi positivi che vengono dalle esportazioni; di qui la fase di recessione che stiamo attraversando. Quindi, una prima motivazione è data dal fatto che dalle misure contenute nel decreto può venire un positivo contributo al sostegno della domanda interna. La seconda motivazione è anch'essa di carattere generale: dobbiamo ricordare che, nel momento in cui è stata approvata per l'Italia la fine della procedura per disavanzo eccessivo, nel momento in cui abbiamo presentato il Documento di economia e finanza e il Programma nazionale di riforma, ci sono state rivolte da parte della Commissione e poi dall'Ecofin delle raccomandazioni soprattutto di politica economica che dobbiamo prendere sul serio, in quanto la procedura del semestre europeo prevede ad un certo punto un confronto su cosa avremo o non avremo fatto su questo versante. Se guardiamo allora ai molti ambiti di intervento che sono enucleabili nel decreto, possiamo notare come questi rispondano in qualche maniera ad alcune importanti raccomandazioni che ci sono state rivolte; questo sottolinea, a mio avviso, una seconda ragione di ordine generale che può dare razionalità all'approvazione che oggi contiamo di portare a termine. Vengo, nello specifico, alle misure del decreto: per quanto mi riguarda, mi limiterò alle misure che hanno un più indiretto impatto sul sistema economico, in particolare quelle di cui al Titolo I e al Capo II del Titolo II, perché la correlatrice, senatrice Bernini, si concentrerà sulle altre parti del decreto. Per quanto riguarda il Titolo I, sappiamo che una misura di carattere generale rilevante è quella della semplificazione dell'accesso al credito per le piccole imprese attraverso il Fondo di garanzia per le piccole e medie imprese. Nella mia relazione intendo soffermarmi sui miglioramenti che, a nostro avviso, sono stati apportati rispetto al testo approvato alla Camera dei deputati. Ci sono in particolare due miglioramenti importanti: in primo luogo si è ripristinata una quota di riserva per gli interventi di controgaranzia del Fondo a favore dei confidi. Sappiamo infatti che essi esercitano un'azione di grande rilevanza per quanto riguarda la possibilità di concedere garanzie, soprattutto per le piccole imprese: con il testo in esame si è ristabilita, in qualche modo, la riserva del 30 per cento. Allo stesso tempo, abbiamo considerato opportuna una ricomposizione delle quote all'interno del Fondo destinate agli investimenti che si collocano al di sopra e al di sotto della soglia dei 500.000 euro, al fine di garantire spazi - come si suol dire - alle imprese che, pur essendo piccole, effettuano investimenti il cui ordine di misura ha una qualche consistenza, senza naturalmente ledere le possibilità di utilizzo delle risorse per le imprese di più modesta dimensione. Si è pertanto deciso di riqualificare tale quota, che era stata collocata intorno all'80 per cento, portandola al 50 per cento: in tal modo il Fondo è destinato, per una quota del 50 per cento, ad investimenti che superano la soglia dei 500.000 euro, e per il restante 50 per cento ad interventi di più modesta dimensione. Un secondo miglioramento apportato dalle Commissioni riunite Affari costituzionali e bilancio ha riguardato gli investimenti delle piccole imprese. Come sapete, colleghi, nel testo si parlava di investimenti in macchinari e quindi di investimenti materiali. È un dato di fatto che da diversi anni una quota parte degli investimenti delle imprese riguarda i cosiddetti beni immateriali: ci sono alcuni Paesi in cui addirittura tale quota è superiore a quella degli investimenti in beni materiali. Dunque, si é allargato il campo degli interventi anche agli investimenti in hardware e in software e, soprattutto, si è data la possibilità di prevedere investimenti in tecnologie digitali. Lo riteniamo importante, naturalmente, perché si tratta di una prima misura con cui si inizia a rivedere una definizione che comincia ad essere datata per quanto riguarda gli investimenti delle imprese. In materia di liberalizzazioni, altro tema importante affrontato dal decreto‑legge al nostro esame, soprattutto per quanto riguarda la possibilità di ampliare la concorrenza nel mercato del gas naturale e dei carburanti, sono stati approvati alcuni emendamenti che prevedono una revisione della deduzione forfetaria spettante ai gestori di impianti di distribuzione carburante. C'è stato poi il tema dei compensi per gli amministratori e i dipendenti delle società controllate dalle pubblica amministrazione, che ha avuto molta eco all'esterno; qui si è fatto qualcosa che riteniamo utile, dal punto di vista della normativa di carattere generale. Anzitutto si è ripristinato il regime vigente sul tetto agli stipendi dei manager pubblici, che, come sappiamo, era invece venuto meno con il testo della Camera dei deputati. Si è poi applicata la riduzione del 25 per cento ai manager delle società direttamente o indirettamente controllate dalle pubbliche amministrazioni, mentre per le società quotate e quelle ad esse equiparate (che erano rimaste fuori da ogni riduzione) viene formulata una proposta di riduzione di pari importo da sottoporre all'approvazione dell'assemblea degli azionisti, che naturalmente resta sovrana. Riteniamo importante quanto è stato stabilito: se fosse stata confermata dal Senato la norma approvata dalla Camera, il risultato - non dimentichiamolo - sarebbe stato il superamento del limite dei 300.000 euro, previsto dalla spending review, per molte società controllate, oltre che per molte aziende municipalizzate. Un ulteriore importante miglioramento riguarda l'agenda digitale italiana, altro punto fondamentale, in relazione al quale abbiamo accumulato ritardi drammatici, se vogliamo usare questo termine, rispetto al resto d'Europa. In questo ambito si è approvata una serie di misure. Ne ricordo in particolare due. Innanzitutto, poiché vi è un grave distacco, un'ampia distanza tra chi accede a queste tecnologie e il resto - una grande fetta - della popolazione e dei territori, che invece questo accesso si vede precluso o gravemente decurtato, è stato stabilito che l'infrastrutturazione sia diretta anche e soprattutto a favorire l'accesso alla rete Internet nelle zone rurali, oltre che in grandi spazi pubblici collettivi. Questo è un primo passo, perché bisognerà lavorare molto sulle misure per garantire a tanti nostri concittadini la possibilità di utilizzare questi nuovi mezzi. Siamo però indietro non solo dal punto di vista della dotazione infrastrutturale, ma anche perché usiamo poco e male l'infrastruttura che abbiamo a disposizione. Dobbiamo perciò intervenire attentamente per incrementare questa capacità di uso. Un primo passo è stato immaginare, soprattutto per quanto riguarda l'utilizzo da parte della pubblica amministrazione di piattaforme e soluzioni di acquisto on line, la possibilità di ricorrere prioritariamente a prodotti open source, quindi a fonte aperta, che non comportino oneri di spesa. Cito inoltre gli interventi che, sempre nel campo della digitalizzazione, sono volti a favorire la realizzazione del fascicolo sanitario elettronico. A tale riguardo, sono stati approvati tre emendamenti importanti, di cui uno per l'istituzione del dossier farmaceutico del paziente quale parte specifica del fascicolo sanitario elettronico. Un capitolo importante del decreto riguarda le infrastrutture: da questo punto di vista, c'è lo sforzo di rendere operative risorse per oltre 2 miliardi di euro, ripartite negli anni dal 2013 al 2017. Sono stati approvati alcuni importanti emendamenti che prevedono l'estensione anche all'edilizia scolastica di una serie di interventi già previsti dalla norma in relazione alla sicurezza. Sappiamo quanta importanza abbia questo tema. È stato anche previsto che, per la finalità specifica dell'acquisto di mobili e arredi destinati all'uso scolastico e dei servizi all'infanzia, si possa superare il limite di spesa fissato al 20 per cento della spesa media degli anni 2010-2011. Altra norma da segnalare, sempre in tema di infrastrutture e appalti, è quella che rende obbligatoria la corresponsione, in favore dell'appaltatore, di un'anticipazione pari al 10 per cento dell'importo contrattuale, purché la stessa sia già prevista e pubblicizzata nella gara d'appalto, eliminando la facoltatività di ricorrervi per le amministrazioni. Cito in ultimo il capitolo delle semplificazioni, in particolare di quelle fiscali. Siamo intervenuti innanzitutto con un emendamento sull'introduzione, deliberata dalla Camera, del cosiddetto Documento unico di regolarità tributaria (DURT). Non si mettono in discussione le finalità alle quali si era fatto riferimento con questo provvedimento, ma ci è sembrato che le modalità con cui le stesse erano perseguite alla stregua del testo che ci era pervenuto le avrebbero trasformate in un onere aggiuntivo insopportabile per molte imprese; ciò sarebbe risultato in palese contraddizione con il mandato di semplificazione che poi queste norme prevedevano. Si è quindi decisa la soppressione delle parte che riguardava il DURT, rimandando ad altre disposizioni, in altri ambiti. Importante invece la semplificazione, già presente nel testo originario e che rimane, che riguarda il venir meno della responsabilità solidale dell'appaltatore per il versamento dell'IVA da parte del subappaltatore. Resta anche la responsabilità per il versamento delle ritenute fiscali sui redditi di lavoro dipendente. Per quanto riguarda il patrimonio immobiliare dei Comuni, sul quale erano previste diverse disposizioni, la correzione, o il miglioramento, come noi riteniamo, ha previsto di limitare la destinazione di una quota delle risorse derivanti dalla cessione del patrimonio immobiliare degli enti locali, pari al 10 per cento, alla riduzione del debito pubblico, salvo che una percentuale uguale o maggiore non sia destinata alla riduzione del debito del medesimo ente. Vorrei sottolineare alcuni interventi in tema di università e, soprattutto, di diritto e accesso allo studio. Sono stati approvati degli emendamenti soprattutto per il sostegno degli studenti universitari capaci e meritevoli e privi di mezzi. A tal fine, il Ministero dell'istruzione, dell'università e della ricerca potrà bandire borse di mobilità a favore di tali studenti, che si prevede permettano una mobilità in Regioni diverse da quelle di residenza degli stessi, mantenendo tuttavia la facoltà di intervento che era prevista per le Regioni. Per riassumere quanto detto fin qui, credo si possa dire, almeno guardando al complesso di questo lavoro, che l'attività delle Commissioni si è svolta in un clima costruttivo, di fattiva e leale collaborazione tra le forze della maggioranza e ha apportato - ho elencato alcune delle variazioni, ma molte altre sono poi riportare nel testo - dei miglioramenti, che noi riteniamo significativi, alla formulazione che ci era pervenuta dalla Camera. Lo ribadisco, ci troviamo di fronte ad un provvedimento eterogeneo, pieno quindi di riferimenti a temi diversi, che però è caratterizzato da due finalità di carattere generale: assicurare sostegno alla domanda ed evidenziare una capacità di cominciare a rispondere alle raccomandazioni della Commissione europea. In nome di queste due finalità di ordine generale, oltre che naturalmente per il contenuto delle misure che sono inserite in questo decreto-legge, credo si possa auspicare una rapida approvazione del testo che oggi è all'esame dell'Assemblea, in modo da consentire alla Camera la conversione definitiva in legge del decreto‑legge entro la settimana in corso.
2013-08-07	M5S	GiarrussoMarioMichele	Abbiamo quindi chiesto di utilizzare gli strumenti che erano già presenti nel nostro ordinamento. Il Ministero della giustizia non è stato in grado in anni (perché stiamo parlando di un commissario che c'è dal 2010, cioè da tre anni) di organizzare la previsione della popolazione carceraria, e guardate che la nostra non è spropositata. I numeri ci pongono nella media europea, anzi verso il basso: ci sono Paesi europei come l'Inghilterra che hanno un rapporto detenuti/cittadini tale per cui rispetto a 100.000 cittadini ci sono 150 detenuti, mentre in Italia siamo a circa 108 detenuti per 100.000 cittadini; pertanto stiamo parlando di numeri assolutamente in linea con l'Europa, più bassi di alcune altre Nazioni. Noi però abbiamo il solito difetto italiano: che le nostre strutture burocratiche non funzionano. Non solo le nostre strutture burocratiche non funzionano, ma i rimedi che si approntano sono peggiori del male.
2013-08-07	M5S	GiarrussoMarioMichele	L'altra parte che suscita in noi un grande sospetto e che ci vedrà molto vigili è quella riguardante il patrimonio immobiliare del Ministero della giustizia. La dismissione di carceri in cambio di nuove carceri è un'operazione che ci vedrà in prima linea a vigilare che ciò non si traduca in grandi speculazioni immobiliari. È quello che ci lascia perplessi ed è quello che ci fa dire che il vero motore di tutta l'operazione non è l'interesse dei detenuti, non è l'interesse dei cittadini che sono in carcere a soffrire, non è la condanna dell'Europa: si tratta del tentativo di far passare qualche altra speculazione immobiliare utilizzando grandi aree, ormai inglobate nel centro delle grandi città, per qualche attività economico-finanziaria di qualche ben noto costruttore.
2013-08-07	M5S	NugnesPaola	Signora Presidente, in quest'Aula mi tocca ancora una volta parlare di inceneritori, di rifiuti, di commissariamenti e di Europa. Questo perché il 1° agosto l'assessore all'ambiente della Regione Campania, a Villa Literno, ha dato l'annuncio che tra dieci giorni si aprirà il bando per l'inceneritore di Taverna del Re. Quella di Taverna del Re è una vicenda ormai conosciuta ai più, anche se è veramente molto dolorosa, che vale sempre la pena di riproporre.
2013-08-07	PD	LoGiudiceSergio	Prima si faceva riferimento alla necessità di nuove carceri, ma vorrei ricordare fra l'altro le parole della raccomandazione n. 99 del Consiglio d'Europa, che prevede che l'ampliamento del parco penitenziario dovrebbe essere piuttosto una misura eccezionale e che la privazione della libertà dovrebbe essere considerata come sanzione di ultima istanza. Qui non si tratta di avere un atteggiamento più permissivo rispetto a chi compie dei reati; si tratta di riuscire a normare l'intervento sanzionatorio considerando la reclusione non come unica possibilità, soprattutto in un Paese che per l'appunto non riesce ad offrire ai suoi detenuti dei trattamenti che non siano sanzionati dalla Corte europea dei diritti umani, com'è successo.
2013-08-07	PD	SangalliGianCarlo	Signor Presidente, nel dichiarare il voto favorevole del Gruppo del Partito Democratico sul disegno di legge in esame, parto da una prima considerazione che è nel titolo e nella sostanza di questo provvedimento, che affermo con convinzione: questo è un provvedimento che ha l'obiettivo - assieme ad altri nei quali si articola l'indirizzo politico di questo Governo - di rilanciare la nostra economia. La crisi si è aggravata negli ultimi anni. Abbiamo in parte messo sotto controllo la spesa pubblica, soprattutto relativamente all'indebitamento annuale sul PIL , ma il debito pubblico è aumentato perché pesa la recessione, nell'ambito della quale pesa la disoccupazione, in particolare quella giovanile. Il Paese è più povero, negli ultimi anni si è impoverito; ha pesato certamente la crisi mondiale, poi quella europea e il fatto che i debiti privati si sono scaricati sul debito pubblico. L'Italia ha tergiversato troppo, per un lungo periodo, con la convinzione di trovarsi di fronte ad una crisi ciclica e non invece, come invece è, ad una crisi sistemica e globale. Cambiano le gerarchie, cambiano i ruoli delle diverse aree del mondo, si dislocano in un altro modo e con un'altra geografia i poteri economici e gli ambiti della crescita e della decrescita. Noi paghiamo un prezzo che è ancora più aggravato dal fatto che l'Europa reagisce con molta lentezza rispetto alla velocità con cui i problemi si aprono. Voglio ripetere le parole pronunciate qualche giorno fa dal professor Onida, il quale ha detto che solo nei paradossi di Zenone le tartarughe acchiappano le lepri. La lepre è la crisi, la ridefinizione del paradigma economico; la tartaruga siamo noi europei, con le nostre politiche di adattamento lente e con una politica europea generalmente poco propensa ad affrontare di petto una situazione che, per esempio, gli Stati Uniti d'America hanno affrontato con molta più determinazione, pur essendo la causa stessa di questa crisi. Sono necessarie politiche per rilanciare la domanda e, tra queste, prima di tutto quelle industriali. Questo provvedimento, al di là degli atteggiamenti ostentatamente ostruzionistici, è complesso perché racchiude dentro di sé una serie di interventi, molti dei quali si possono rapportare al tema delle politiche industriali. Nel nostro Paese è mancata per troppo tempo, per troppi anni la consapevolezza della necessità di avere una politica industriale, cioè quella parte della politica economica che, fissando gli obiettivi di competitività, di innovazione e quindi di sviluppo, investe su quegli stessi obiettivi, conferisce ad essi priorità e stabilisce una modalità di intervento che produce dei risultati. Le politiche industriali dal Governo Letta in poi si sono ricominciate a vedere. Questo non è un provvedimento isolato: esso segue un provvedimento importante come quello che ha previsto il pagamento dei debiti delle pubbliche amministrazioni verso le imprese, 40 miliardi di euro messi in campo in due anni per ridare liquidità alle imprese che per troppo tempo sono state costrette all'indebitamento e ad una condizione di estrema difficoltà, e viene dopo il decreto-legge sull'Ilva, dopo quello sugli ecobonus, sull'efficienza energetica e quello sulle ristrutturazioni edilizie. Siamo di fronte ad un insieme di provvedimenti di politica industriale. Sono campi importanti, questi, sui quali possiamo cercare di agganciare non una ripresa autoctona dell'Europa, ma quel tipo di ripresa della domanda mondiale che auspicabilmente, negli ultimi mesi dell'anno, si potrà intravedere e i cui segnali sul PIL americano si stanno già vedendo in modo piuttosto consistente. Le misure per la crescita riguardano il sostegno alle imprese, con il miglioramento dell'accesso al Fondo di garanzia per le piccole e medie imprese, non con atti propagandistici o imbonitori verso le stesse, ma conferendo le quantità e la qualità per poter intermediare il rapporto tra imprese e banche, soprattutto tra piccole imprese e banche, che è stato il rapporto più difficile nel corso di questi anni. Fondo centrale di garanzia, riserva per la garanzia ai consorzi fidi e alle cooperative di garanzia, rafforzamento della cooperazione per lo sviluppo e per l'internazionalizzazione delle imprese, misure per l'accelerazione dell'utilizzo dei fondi europei; e poi, altre misure di politica industriale, come quelle per la governance dell'Agenda digitale, la diffusione delle tecnologie digitali. Una serie di misure sul fronte delle infrastrutture (dallo sblocca cantieri ad altre) che mettono in moto interventi su scala locale e confermano interventi di interesse più generale (regionali e nazionali). E ancora, interventi a favore dell'istruzione, dell'università e della ricerca. Come si fa a dire che sono interventi confusi? Quando si fanno politiche economiche si mettono assieme i diversi fattori che stimolano lo sviluppo. Lavorare per l'università e la ricerca, mettere in campo 450 milioni per l'edilizia scolastica e per la messa in sicurezza delle scuole (per esempio, vi erano scuole nuove che non erano in condizione di poter comprare gli arredi e che sono state messe in condizione di poter operare), la cancellazione delle storture che bloccavano il diritto allo studio per i meno abbienti, gli interventi per l'accesso allo studio universitario per tutti: sono interventi che non c'entrano nulla con la politica economica? Sono elementi di confusione in un decreto omnibus, o interventi fondamentali per poter rilanciare lo sviluppo? Come si fa a rilanciare lo sviluppo senza pensare che l'impresa, la scuola, l'università sono parte dello stesso sistema e non possono essere tra loro separate?
2013-09-04	LN	ArrigoniPaolo	Cosa fare dunque per il futuro? In Europa, come è già avvenuto in America, si parla ormai di strategia di adattamento, intesa non come adattarsi agli eventi, ma come prevenzione dei danni futuri. La strategia di adattamento è una strategia di mitigazione del rischio che agisce sulla prevenzione degli effetti negativi e dei danni provocati dai cambiamenti climatici, indipendentemente dalle misure di contenimento delle emissioni stabilite a livello mondiale dai vari protocolli e normative (protocollo di Kyoto, direttive sulle emissioni, il contenimento energetico ed altre ancora). La strategia di adattamento ai rischi compete al singolo Paese, che l'attua con strumenti e programmi propri; si tratta di una cornice di riferimento alle scelte e agli interventi di gestione del rischio di competenza delle autonomie locali e regionali.
2013-09-04	PD	AlbanoDonatella	Signor Presidente, rappresentante del Governo, onorevoli colleghi, ho sempre appoggiato qualsiasi iniziativa che porti ad una restrizione e ad un maggiore controllo di ciò che si sta delineando, non solo in Italia ma in tutta Europa, come una piaga terribile: il gioco d'azzardo.
2013-09-04	PD	LoGiudiceSergio	Signor Presidente, onorevoli colleghe e colleghi, la legge anti-gay licenziata nei mesi scorsi dal Parlamento russo e firmata dal presidente Putin sancisce che la propaganda delle relazioni sessuali non tradizionali davanti a minori è punibile con una multa che va dai 4000 ai 5000 rubli. Chi occupa una carica pubblica rischia una sanzione tra i 40.000 e i 50.000 rubli e uno straniero può subire anche l'espulsione o essere condannato a 15 giorni di carcere. La legge estende a tutto il territorio nazionale una norma già in vigore a livello regionale a San Pietroburgo e in altre grandi città russe. D'ora in poi sarà reato parlare in pubblico dei diritti, degli amori e delle speranze dei cittadini gay. La definizione di propaganda darà al giudice la possibilità di punire con pesanti multe chiunque voglia parlare di diritti delle persone lesbiche, gay, bisessuali o transgender. In questo momento si è creato nel mondo un vasto movimento di opinione pubblica che vuole sollevare questo tema, accompagnato anche da prese di posizione di Governi: penso ad esempio al ministro degli esteri tedesco Guido Westerwelle, che ha dichiarato che questa violazione dei diritti umani mette a rischio le relazioni tra Europa e Russia. Nella giornata del 3 settembre in diverse città italiane si sono svolte manifestazioni per chiedere una presa di posizione ai leader che si riuniranno nei prossimi giorni a San Pietroburgo. Il 5 e 6 settembre, infatti, si terrà proprio a San Pietroburgo la riunione del G20, e tale consesso non può lasciare nel silenzio la grave violazione dei diritti umani in atto in questo momento in Russia. Il premier britannico David Cameron è intervenuto dicendo che in quei giorni solleverà la questione di fronte al Governo russo; il presidente Obama incontrerà a San Pietroburgo una delegazione di associazioni omosessuali. Ebbene, sarebbe molto utile - io ritengo che sarebbe necessario - che anche il Governo italiano facesse un gesto in questa direzione. Oggi il ministro degli esteri Emma Bonino è intervenuta criticando il gesto di Obama che a suo giudizio, in un momento di relazioni difficili con la Russia di fronte al caso siriano, rischia di irritare Putin; io ritengo però che non sia giusto, che non sia bene, che sbagli il ministro Bonino a mettere in contrapposizione la necessaria priorità di un'attenzione alla questione siriana con la necessità anche di rimarcare il rispetto dei diritti umani nello spazio europeo. Mi auguro quindi che il presidente del Consiglio Enrico Letta voglia cogliere questo appello ad unirsi a Cameron e a Obama nell'esprimere con un gesto, con un atto, anche la preoccupazione del Governo italiano per un balzo indietro di un grande Paese europeo come la Russia su questo tema; la Russia che solo vent'anni fa aveva depenalizzato il reato di omosessualità. Sarebbe necessario quindi un gesto che affermi la necessità del rispetto dei diritti umani come base necessaria delle relazioni internazionali fra i Paesi europei.
2013-09-05	M5S	NugnesPaola	Quello che vogliamo però qui sottolineare è l'imponenza dell'impianto economico-industriale che sta all'origine di questo fenomeno. È quantomeno insufficiente indagare solo nella bassa delinquenza locale e nella rete di attività commerciali in nero che producono principalmente borse e scarpe, come sta facendo il commissario ai roghi tossici Cafagna. Non basta. Bisogna capire che siamo di fronte alla più grande organizzazione industriale ed economica di questo Paese, ad uno scellerato progetto di dimensioni colossali, che muove miliardi di euro ed interessi da oltre vent'anni: ce lo ha ricordato Schiavone in questi giorni. Il vero colosso industriale italiano è questo, con un fatturato molto maggiore di quello del traffico di droga: lo smaltimento a basso costo di enormi quantità di rifiuti industriali e tossico-nocivi provenienti da tutte le Regioni d'Italia, e forse anche dall'Europa.
2013-09-10	M5S	BulgarelliElisa	Naturalmente lo stesso progetto dovrà essere spendibile anche in Europa, facendo loro capire che è una strada possibile per uscire dalla difficile situazione nella quale siamo, senza incorrere in ulteriori infrazioni.
2013-09-10	PD	RicchiutiLucrezia	Signor Presidente, colleghi, rappresentante del Governo, nel 2012 in Europa gli unici Paesi che hanno presentato un saldo primario positivo sono l'Italia e la Germania. Il deficit effettivo o indebitamento netto per l'Italia è stato del 3 per cento, quando invece negli altri Paesi è stato molto più elevato, ad eccezione, naturalmente, della Germania, che presenta un saldo positivo. Nel complesso, tutti i Paesi dell'area hanno migliorato comunque i saldi di bilancio rispetto al 2011, con la Germania in leggero avanzo. Se guardiamo all'indebitamento corrente, cioè alla differenza fra entrate correnti e spesa corrente al netto degli interessi sul debito, l'Italia con il suo avanzo primario rilevante e con un deficit di circa il 3 per cento del PIL è quella che ottiene i risultati migliori, dopo, naturalmente, la Germania. Il problema diventa drammatico se guardiamo il rapporto debito-PIL. Il dramma è che chi negli anni passati ha contribuito al disastro finanziario oggi pontifica, vedi la Lega Nord. Nel 2012 abbiamo un aumento di 6 punti percentuali del rapporto debito-PIL e raggiungiamo il 127 per cento rispetto al 120,8 per cento del 2011. Quei sei punti in più valgono, in euro, 80 miliardi. La media dell'area euro è al 92,7 per cento. Il nostro debito pubblico nel 2012 ammonta a 1.988,658 miliardi di euro. La pressione tributaria è risultata il 30,1 per cento del PIL e quella fiscale raggiunge il 44 per cento, in aumento rispetto al 2011 dell'1,4 per cento. Il rapporto debito-PIL cresce così tanto perché il debito in termini di oneri ci costa molto e, di contro, non abbiamo una crescita del PIL. Esistono anche altri fattori, ma producono effetti minori. Il valore del nostro PIL nel 2012 era pari a circa 1.566 miliardi di euro, con una flessione dello 0,8 per cento rispetto al 2011. Nel 2012 il prodotto interno lordo in Italia ha avuto una variazione negativa del 2,4 per cento, con una previsione di meno 1,3 per cento nel 2013 e un più 0,7 per cento nel 2014. Percentuali che, per quanto riguarda il 2013 e 2014, sono nettamente negative rispetto alle previsioni della media dei Paesi europei e dell'area euro. Con queste previsioni il nostro debito pubblico continuerà naturalmente ad aumentare. La spesa corrente nel 2012 rispetto al PIL aumenta dello 0,7 per cento rispetto al 2011, mentre la spesa nel 2011 era diminuita sensibilmente rispetto al 2010. L'aumento è da imputare alla spesa per le prestazioni sociali e, soprattutto, agli interessi passivi, che nel 2012 sono aumentati di oltre 8 miliardi rispetto al 2011, arrivando alla cifra di oltre 86 miliardi di euro. La previsione nel DEF 2012 per gli interessi era di 2,5 miliardi in meno rispetto al consuntivo. Oggi la spesa corrente si attesta intorno al 48,1 per cento del PIL. Credo sia di fondamentale importanza analizzare i dati di previsione con i dati di consuntivo. Gli obiettivi di finanza pubblica che ci eravamo assunti per il 2012 sono stati modificati con numerose manovre finanziarie, quantificabili in circa 60 miliardi di euro. Le manovre correttive sono state necessarie perché le previsioni riguardo il PIL si sono dimostrate ben peggiori di quelle preventivate. Ciò a dimostrazione che l'adozione di politiche di bilancio troppo stringenti non favorisce la crescita economica, che è fondamentale per il risanamento delle finanze pubbliche. La politica dell'aumento della pressione fiscale per compensare la caduta del gettito, a seguito della perdita di prodotto interno lordo, non ha portato ai risultati preventivati. Nei fatti, una maggiore imposizione in una fase recessiva porta ad un ulteriore rallentamento dell'economia reale. Le entrate tributarie sono, sì, aumentate, ma sono ben al di sotto degli obiettivi preventivati: 11 miliardi in meno rispetto alla Nota di aggiornamento del DEF di settembre e di quasi 30 miliardi rispetto al DEF 2012. A fronte di un mancato gettito e di una flessione del PIL si è voluto aumentare la pressione fiscale, con conseguenze disastrose rispetto alle previsioni di bilancio. Nel 2012 è stato il mancato conseguimento della previsione delle entrate a far saltare gli obiettivi di saldo. Le manovre di bilancio fra settembre e dicembre 2012, alla luce della flessione nominale del PIL, hanno provocato un forte aumento della pressione fiscale. La Corte dei conti ci dice che, oltre al cedimento delle entrate, sono state prese decisioni che hanno indebolito 1'attività di riscossione, togliendo strumenti operativi a disposizione degli agenti di riscossione e soprattutto ci mette in guardia su «una realtà cui, peraltro, si è andata aggiungendo un'evidenza, non meno preoccupante, che i consuntivi del 2011 non avevano ancora colto pienamente: l'appannamento del ruolo, finora molto rilevante, attribuito dalla politica tributaria all'ampliamento delle basi imponibili e al recupero del gettito sottratto dall'evasione e dall'elusione». Il gettito fiscale è stato inferiore di quasi 90 miliardi rispetto alle stime di inizio legislatura, e questo ha comportato il mancato conseguimento dell'obiettivo di disavanzo. Il consuntivo di legislatura evidenzia, quindi, che la mancata realizzazione del pareggio di bilancio è dovuta alla caduta del gettito fiscale che deriva dalla perdita di prodotto in cui è incorsa l'economia italiana. Nonostante questo, la pressione fiscale è aumentata rispetto alle previsioni di bilancio (43,1 per cento), arrivando alla cifra record del 44 per cento del PIL e la spesa primaria, pur a fronte dei forti risparmi conseguiti, è passata dal 43 al 45,6 per cento del PIL. Questo è il dato fondamentale che, a mio avviso, ci viene da questo rendiconto: le previsioni sono state completamente sbagliate e disattese e ci devono indurre ad una seria riflessione sulle scelte politiche future.
2013-09-11	LN	BitonciMassimo	L'ordine del giorno dei lavori, come è noto e come risulta dalle dichiarazioni rese a caldo proprio a San Pietroburgo dai Capi di Stato e di Governo partecipanti al Vertice, ne ha risentito in maniera significativa. La gran parte del lavoro degli sherpa sui dossier preparatori ha dato certamente dei frutti sotto il profilo economico, ma questi sono assai circoscritti sul piano politico. Il G20 non è riuscito a trovare alcuna via d'uscita alla crisi determinata dall'uso delle armi chimiche lo scorso 21 agosto alla periferia orientale di Damasco. Come Gruppo Lega Nord, ci limiteremo oggi ad esprimere alcune semplici osservazioni. La prima è inesorabilmente una riflessione sul ruolo di questo nuovo Forum multilaterale, il cui peso nella governance mondiale è cresciuto parallelamente allo sviluppo delle economie emergenti, anche se con esiti finora piuttosto deludenti. Vogliamo dirlo chiaramente: il G20 non ci entusiasma. Infatti, mentre il vecchio G7 funzionava egregiamente nel coordinare le politiche economiche delle maggiori potenze occidentali, stabilendo di volta in volta su chi incombesse il compito di trainare l'economia internazionale, nel G20 le cose paiono andare molto diversamente. Lo si è attivato per provare a superare la crisi abbattutasi sulle maggiori economie occidentali coinvolgendo i Paesi emergenti. Non si è però riusciti nell'intento, anche perché i BRICS hanno cercato di sfruttare il momento per migliorare la propria posizione nel sistema internazionale. Lo schema pare ripetersi anche sul terreno politico-strategico, nel quale la sensazione è che le cose stiano andando persino peggio, in ragione della minore omogeneità geopolitica del raggruppamento. Riconosciamo che a San Pietroburgo sono uscite fuori cose interessanti, specialmente sotto il profilo delle misure da adottare per cercare di favorire una ripresa che sia accompagnata dalla creazione di posti di lavoro. È stato trattato il problema della gestione dell'indebitamento accumulato dagli Stati in questi anni difficili di rallentamento dell'economia e di crescita della disoccupazione, ma accordi veri sono stati raggiunti soltanto su aspetti del tutto secondari della vicenda economica contemporanea, quelli sui quali è più facile aggregare il consenso, come la lotta allo shadow banking (di cui ha parlato anche lei), alla finanza alternativa, ai fondi speculativi e ai titoli tossici. Non a caso, vi è chi, con riguardo al G20, parla ormai di un minilateralismo. Si è cercato in un certo senso, ancora una volta, di fare della manutenzione alla globalizzazione, enfatizzando, ad esempio, la necessità di continuare a garantire l'apertura dei mercati e il carattere unitario del mercato globale. Non si è però chiarito come questo obiettivo possa conciliarsi con l'evidente tendenza ad allestire raggruppamenti regionali più o meno allargati, dei quali l'Unione europea è l'esempio più evidente, ma non l'unico. E, soprattutto, sono rimaste fuori dalle discussioni - per quanto se ne sappia - sia il tapering (che è la riduzione graduale dell'immissione monetaria, all'orizzonte degli Stati Uniti) che gli ambiziosi progetti che concernono le aree transoceaniche di libero scambio (in futuro dell'area transatlantica dovremmo essere parte anche noi se andranno in porto i negoziati iniziati l'8 luglio). Il tapering è una novità importante perché, se verrà confermato, la Federal Reserve americana finirà presto (forse all'indomani delle imminenti elezioni tedesche) di iniettare i grandi quantitativi di dollari con cui ha alimentato l'avvio della ripresa negli Stati Uniti tenendo a galla tutto il sistema internazionale. Si tratta di ben 85 miliardi di dollari al mese che spariranno, alimentando verosimilmente una crescita dei tassi in America e forse un deflusso dei capitali dall'Europa. Molti Paesi emergenti temono questo sviluppo, che avrà conseguenze anche da noi, nell'Unione europea ed ovviamente in Italia, sia che la Banca centrale europea (BCE) mantenga l'attuale indirizzo di politica economica monetaria, probabilmente svalutando l'euro, sia invece che decida di distaccarsene. Vedremo. Questo sarebbe stato il tema caldo: un tema che ci interessa notevolmente dal momento che, se si decidesse di alzare i tassi anche in Europa, per noi sarebbero grossi guai che dovremo cercare di affrontare. Sul piano politico-strategico, la corsa all'attacco in Siria, che fortunatamente adesso sembra rallentare, ha invece rivelato due spaccature profonde, sulle quali non è possibile tacere, dal momento che hanno influenzato anche la condotta del nostro Governo: la prima è quella che ha condotto alla polarizzazione tra potenze del vecchio G7 e i BRICS, dei quali per una volta la Russia ha assunto la leadership; l'altra è quella che concerne l'Unione europea. Sotto il primo profilo dobbiamo rilevare, signor Presidente del Consiglio, una certa ambiguità di fondo, perché nel secondo giorno di lavori il nostro Governo è riuscito a figurare sia nell'elenco dei Paesi vicini alla Russia, nel respingere l'uso della forza contro la Siria, sia in quello degli Stati disposti a sostenere politicamente gli Stati Uniti nella loro azione punitiva anche in assenza di un mandato del Consiglio di sicurezza delle Nazioni Unite.
2013-09-11	M5S	OrellanaLuisAlberto	Abbiamo assistito lo scorso maggio, durante il vertice dei Ministri degli affari esteri, a sconcertanti decisioni pilatesche: prima fra tutte quella di lasciare libertà agli Stati membri relativamente alla vendita di armi dal 1° agosto. Ma poi gli stessi Ministri si sono ritrovati ad agosto a lamentare l' escalation militare e il terribile e disumano utilizzo di armi chimiche avvenuto il 21 agosto. Sembrano proprio lacrime di coccodrillo! Le chiedo pertanto fortemente, presidente Letta, di sollecitare un'azione diplomatica più forte e incisiva da parte dell'Unione europea, di cui siamo membri fondatori. Ma le chiedo anche e soprattutto che sia l'azione diplomatica italiana ad essere più forte e incisiva. Non aiutano purtroppo, però, le divergenti posizioni fra lei, Primo Ministro, firmatario della nota degli 11 del G20, che indica nel regime siriano di Assad l'unico responsabile delle armi chimiche, e la Ministra degli affari esteri, che invece resta in attesa del report degli ispettori ONU, il cui mandato peraltro non prevede l'individuazione dell'autore dell'attacco, ma solo dell'avvenuto attacco. Siamo tutti concordi nel ritenere la via negoziale e del confronto fra le parti coinvolte nel conflitto l'unica possibile soluzione. Un fronte ampio sostiene questo, un fronte che comprende dal segretario generale della NATO Rasmussen, espressosi in tal senso la settimana scorsa a Vilnius nella Conferenza interparlamentare sulla sicurezza europea, fino a Papa Francesco, le cui iniziative per la pace sono a tutti note. Le azioni militari prospettate anche questa notte dal presidente Obama rischiano invece di compromettere la via negoziale per la risoluzione del conflitto. L'Italia si deve tener fuori dalle azioni militari e, al contrario, adoperarsi per riattivare i canali diplomatici finalizzati alla realizzazione della sospirata Conferenza di pace di Ginevra 2; questo nonostante le oggettive difficoltà che ci possano essere. La ministra Bonino, nelle varie occasioni in cui è venuta a riferire in Parlamento, ha dimostrato di avere chiara la pur complessa situazione siriana. Forti anche di questo, chiediamo a lei presidente Letta e al suo Governo più coraggio nell'intraprendere azioni diplomatiche. Ritengo che non manchino all'Italia le possibilità e le capacità in tal senso. L'inazione rischia di diventare complicità. L'Italia deve rafforzare la sua scelta per la via diplomatica con passi e azioni concrete, altrimenti rischia di essere vuota retorica. L'Europa inoltre si deve concretamente impegnare nella gestione del gran numero di rifugiati, che sta drammaticamente aumentando nei Paesi confinanti con la Siria. In Turchia, Libano e Giordania sta crescendo il numero di siriani che sono fuggiti dalla guerra e che necessitano di assistenza. Nelle conclusioni della Conferenza interparlamentare di Vilnius della settimana scorsa, già citata, si è espressa esplicitamente la necessità e l'urgenza di un maggiore impegno europeo in questa crisi umanitaria. PRESIDENTE. La invito a concludere, per favore. ORELLANA (M5S). Ho quasi finito. Rischia di essere comunque un vuoto appello, purtroppo; più efficace e concreto sarebbe un analogo impegno a livello intergovernativo degli Stati europei. L'Italia deve con forza richiedere a tutti gli Stati europei, non ai soli quattro che lei ha citato (alcuni dei quali, tra l'altro, non sono neanche europei), maggiori risorse e aiuti per i campi profughi.
2013-09-11	PD	MartiniClaudio	Nel merito della prima parte del suo intervento voglio dire che noi consideriamo positivi i risultati ottenuti sui sette punti e sulle sette priorità avanzate dal nostro Paese, in particolare i risultati che abbiamo ottenuto sul terreno della crescita, del lavoro, della lealtà fiscale e della trasparenza. Mi sembra ne emerga una road map - per usare questo termine - una strada davanti a noi che è giusto portare avanti con determinazione. Sono anche dell'opinione che su tutta questa prima parte sarà utile ed opportuno tornare periodicamente in quest'Aula, tornare davanti al Parlamento, per misurare i passi avanti che otteniamo. Ne avremo occasioni negli appuntamenti in calendario sulla legge di stabilità e sui grandi provvedimenti; però penso che ogni tanto sia opportuno anche dare il giusto risalto a tutta la battaglia che stiamo facendo per la crescita, per il lavoro nonché per correggere l'impostazione europea di un'austerità a senso unico, che ha dato dei risultati, ma che bisogna anche temperare. Per quanto riguarda invece la questione siriana, sulla quale mi intrattengo un po' più a lungo, voglio dire che noi condividiamo le preoccupazioni e apprezziamo le scelte fatte fin qui dal Governo, e sottolineando quanto lei ha detto dal primo giorno, dal G20 di San Pietroburgo, fino ad adesso: è necessario avere ben chiara la comprensione della gravità e del rischio della situazione. Diciamo la verità: questa non è una crisi qualunque. Eppure non ci sono state e non ci sono ancora, anche nel sentimento comune dei nostri cittadini e della nostra popolazione, la giusta tensione e la giusta percezione della problematicità di questo passaggio. Ci sono tante cose dentro: dalla violazione dei diritti umani fino all'uso delle armi chimiche (ma giustamente anche quelle convenzionali vanno denunciate), senza dimenticare la drammatica situazione umanitaria che sta emergendo. Voglio qui sottolineare - lei lo ha già fatto, signor Presidente del Consiglio, e io voglio semplicemente ribadirlo - l'esigenza di un forte impegno umanitario a favore dei profughi, soprattutto donne e bambini, che a centinaia di migliaia si vanno spostando e stanno aprendo un nuovo capitolo del dramma del Medio Oriente. Segnalo soltanto - perché è stato un tema di cui abbiamo parlato anche fra di noi - la drammatica situazione in cui si trova oggi il Kurdistan, che praticamente vede premere dalla Siria un esercito di persone, un fiume di persone che sta cercando riparo dalla guerra e dalle persecuzioni. C'è un'acutizzazione di tensioni molto forte e c'è anche una ricaduta negativa sull'economia che può avvenire: ecco qui, di nuovo, la connessione tra economia e sicurezza internazionale. Il tema è dunque molto serio, come molti hanno già detto: chi l'ha compreso bene è stato Papa Francesco con le sue iniziative, e anche io voglio sottolinearlo. Signor Presidente del Consiglio, lei oggi lo ha richiamato, e io voglio ribadirlo: il punto oggi è usare tutti gli spazi a disposizione per la trattativa, per il negoziato, per una soluzione politica e per recuperare il giusto ruolo dell'ONU. C'è una proposta in campo, che è quella di mettere l'arsenale siriano sotto il controllo internazionale. Come è stato detto, c'è la proposta di organizzare una Ginevra 2 che rimetta in campo tutte le questioni del diritto internazionale. Facciamo tutti gli sforzi, anche nostri, per allargare questo spiraglio e ottenere i risultati sperati. Evitare i massacri, smantellare gli arsenali, ma anche isolare e sconfiggere le dittature e tutti i terrorismi che in questo momento si vanno presentando: questa è stata, sin dall'inizio, la posizione del suo Governo, signor Presidente del Consiglio, e noi l'abbiamo condivisa e sostenuta. La via maestra è quella dell'iniziativa politico-diplomatica. Non c'è spazio per un intervento militare senza l'avallo dell'ONU e senza un interlocutore chiaro ed affidabile, anche dopo l'esperienza drammatica dell'Iraq e le difficoltà che abbiamo vissuto nel caso libico. Quindi, la via politica è aperta, grazie anche all'iniziativa italiana. Questo dobbiamo dirlo: dobbiamo dare atto al Governo anche di un ruolo nuovo, più riconoscibile e più autonomo, senza con questo indebolire il rapporto con gli Stati Uniti e gli altri alleati. C'è stata una distinzione di posizioni sugli strumenti e non sugli obiettivi, non sugli ideali e sui valori di fondo da difendere. Comprendiamo anche le esigenze del presidente Obama quando parla di ideale di sicurezza e la sua denuncia degli orrori, che è anche la nostra. Presidente Letta, lei oggi ha detto che nei confronti del regime occorrono una condanna senza equivoci, una risposta e una pressione forte, continua ed adeguata. Su questo noi continueremo a sostenerla, perché condividiamo questa linea e questi sforzi. Mi avvio a concludere dicendo che, a nostro avviso, questo è il primo passo, quello che va fatto in questa fase per usare lo spazio negoziale che si è aperto, bloccare la guerra, salvare le vite e difendere gli spazi democratici. Tuttavia, occorre anche già guardare più avanti (lei, in qualche modo, lo ha detto). Questa vicenda siriana è destinata a rimescolare le cose, molti degli equilibri del Medio Oriente e del Mediterraneo e anche molte delle relazioni internazionali: dentro il mondo islamico, fra le grandi potenze e anche nella gerarchia delle diverse questioni presenti in quella zona e in quel territorio. Questo richiede di aver presente due nodi cruciali, su cui concludo. Il primo, non aggirabile, è il tema del ruolo dell'Europa: se crediamo al multilateralismo, allora l'Europa deve esserci, compatta, attiva ed influente. Abbiamo preso atto con soddisfazione della segnalazione e dei passi avanti che sono stati compiuti anche a San Pietroburgo e dopo, però crediamo di poter dire che ancora non è sufficiente. Occorre un'iniziativa, una capacità unitaria dell'Europa che vincano anche le tattiche specifiche dei singoli Paesi. Questo è un grande problema, e credo che l'Italia possa svolgere un ruolo significativo. Infine, c'è il tema dell'importanza generale dell'area Medio Oriente-Mediterraneo negli equilibri generali, su cui esercitare un di più di capacità politica e diplomatica. Noi pensiamo che l'area del Medio Oriente e del Mediterraneo debba tornare ad essere il baricentro vero della politica europea, nel senso più lato. Specialmente nel momento in cui continuano ad andare avanti gli episodi e le tappe dell'allargamento, soprattutto a Nord e a Est, non dobbiamo dimenticare il valore fondante che ha per noi la frontiera del Medio Oriente, la frontiera del Mediterraneo, quella sulla quale l'Italia è maggiormente esposta. Per queste ragioni confidiamo che il lavoro del suo Governo su questi temi possa andare avanti fruttuosamente, non faremo mancare il nostro sostegno e crediamo che questi siano davvero gli elementi fondanti di una stagione politica che deve continuare a lavorare per dare tutti i suoi frutti.
2013-09-11	LN	ComaroliSilvanaAndreina	Tutto questo mentre nel resto dell'Europa i diversi Governi nazionali adottavano scelte di rilancio dell'economica nazionale: non bastasse l'OCSE a certificare la nostra situazione negativa! In questi giorni il rendimento dei nostri buoni poliennali del Tesoro si attesta attorno al 4,47 per cento, mentre quello dei bonos spagnoli si attesta al 4,45. Ricordate tutti che l'anno scorso i bonos spagnoli avevano un rendimento altissimo; a proposito del famoso spread a cui tutti guardano, l'anno scorso la Spagna aveva uno spread di quasi 800 punti di differenziale rispetto ai buoni della Germania. Adesso stanno a meno di noi: questo significa che il Governo spagnolo ha messo in atto politiche economiche per favorire la ripresa economica. Il Governo italiano, ora presieduto dall'onorevole Letta, non ha fatto nulla. Guardiamo poi anche il debito pubblico, che da tempo ha sfondato l'incredibile livello dei 2.000 miliardi; signori, 2.000 miliardi! Ieri, infatti, durante l'esame del provvedimento di assestamento, tutti voi avete approvato un emendamento del Governo con il quale si aumentava l'emissione di titoli di debito pubblico per altri 18 miliardi. Dati negativi, quindi, su cui il Governo non ha provveduto e continua a non provvedere con concrete azioni di tagli della spesa pubblica. Tutt'altro. I dati evidenziano come i conclamati provvedimenti di taglio della spesa pubblica non hanno ancora dato i frutti sperati: aumenta la spesa corrente, viene ridotta, quasi per compensare tale aumento, la spesa capitale. Un dato, quest'ultimo, assolutamente controproducente: come tutti noi sappiamo, infatti, sono proprio le spese di parte capitale a permettere il rilancio economico del Paese, rappresentando queste le risorse che poi vengono utilizzate per la realizzazione di opere pubbliche. Di fronte a tutti questi dati è già partita la gara dello scaricabarile per individuare i responsabili di una situazione al limite del baratro, con un Governo Letta che vivacchia quotidianamente, millantando sui media provvedimenti risolutivi. Ma se l'introduzione dell'IMU è stata un errore economico ed un orrore da un punto di vista tecnico, la recente risoluzione annunciata dal Governo atta ad eliminarla, con coperture finanziarie degne delle migliori performance di un supermago, è addirittura peggio, perché sono state previste a copertura della sua abolizione entrate future, aleatorie e assolutamente non certe. Quindi, nel solco di questa tradizione, si cerca di far credere ai cittadini che si pone rimedio ad un proprio provvedimento, senza considerare che la coperta è sempre più corta, proprio a causa di azioni scellerate e politiche miopi, giustificate dalla necessità di incassare risorse fresche nel breve periodo. E così, mentre i Comuni virtuosi hanno il mal di testa per programmare i propri bilanci, quelli spendaccioni continuano a gettare denaro dalla finestra. I fondi per alcuni Comuni, presenti nel bilancio di assestamento, gridano vendetta, onorevoli colleghi, e creano una sperequazione che francamente è sempre più insopportabile.
2013-09-11	PD	GuerrieriPaleottiPaolo	Signora Presidente, signor rappresentante del Governo, onorevoli colleghi, il Gruppo del Partito Democratico voterà a favore del rendiconto generale per l'esercizio finanziario 2012 e dell'assestamento di bilancio per l'anno 2013 per una serie di ragioni che proverò qui a riassumere in questo breve intervento. La prima - ed è stata ricordata - anche da altri - è che il rendiconto 2012 offre piena conferma del poderoso e sotto molti aspetti positivo processo di aggiustamento dei conti pubblici realizzato durante lo scorso anno e nella prima parte di quest'anno. Ha comportato ben tre manovre correttive da 81,3 miliardi. Siamo così passati dal possibile default finanziario del nostro Paese nel novembre 2011 - con il rischio di non poter finanziare più sul mercato dei capitali i titoli del nostro debito pubblico - al pressoché pareggio strutturale di questi mesi. Un risultato, quest'ultimo, che non va certo trascurato, come invece fatto da alcuni durante il dibattito, soprattutto se si vogliono stilare resoconti di questa fase. È un risanamento certo costoso, che ha determinato l'impennata della nostra pressione fiscale oltre il 44 per cento (era al 42,6 nel 2011), tre punti in più della media europea. Ma l'impennata della pressione fiscale non è stata la sola leva utilizzata, come si continua a sostenere da parte di molti. Se andiamo a vedere i dati del rendiconto, troveremo che un contributo è venuto anche dalla spesa primaria corrente, quella al netto degli interessi: nel biennio 2011-2012 è rimasta sostanzialmente stabile in termini nominali. È certamente vero che è solo un primo parziale risultato, ma si sbaglierebbe a sottovalutarlo, perché comunque non si verificava da decenni. Grazie all'aggiustamento realizzato, l'Italia, come è stato ricordato, è uscita dalla procedura europea di deficit eccessivo; questo ha aperto nuove opportunità e offerto gradi di libertà aggiuntivi alle politiche di bilancio, soprattutto in vista del prossimo anno. Senza sottovalutare la ritrovata credibilità e il ruolo da protagonista recuperato dal nostro Paese in campo europeo e internazionale. Ma è vero che il riposizionamento italiano ha prodotto i maggiori costi per l'economia reale - come sappiamo - con una recessione produttiva e un aumento della disoccupazione così intensi e prolungati come non si era mai verificato - anche in questo caso - da decenni. A questo ha dato un contributo significativo anche il contesto europeo, prostrato oltremodo da politiche inadeguate perché eccessivamente restrittive. Di qui l'esigenza, ora, di una nuova fase, con la necessità di ridefinire gli obiettivi della funzione di politica economica del nostro Paese in chiave di rilancio della crescita e lotta alla disoccupazione, pur nel rispetto dei vincoli di bilancio fissati dall'Europa. È quanto ha cominciato a fare e sta facendo il Governo Letta, come emerge anche dai dati nel disegno di legge di assestamento. Ma queste manovre, come sappiamo, si scontrano con risorse a disposizione assai scarse e margini di bilancio molto ristretti. In altri termini, la coperta del bilancio resta corta, troppo corta, tanto più che la flessione del PIL di quest'anno, prevista dell'1,8 per cento, non potrà che ridurre ancora di più questi margini. Al momento, il Governo conferma l'obiettivo del raggiungimento del pareggio di bilancio in termini strutturali, ma occorrerà, e qui sono d'accordo con quanto detto da altri, la massima vigilanza. Non solo perché c'è un'incidenza dello stock di debito sul PIL che rimane molto alta, ma perché uno sforamento, anche modesto, ci proietterebbe oltre il tetto massimo del 3 per cento, che significherebbe rientrare nella procedura di disavanzo eccessivo, perdendo così quei margini di flessibilità che, proprio a partire dal prossimo anno, potremmo invece in qualche modo utilizzare. È una partita, quest'ultima, che, a conti fatti, vale tra gli otto e i dieci miliardi. Non dimentichiamolo. Il Partito Democratico ritiene che ci sia comunque bisogno di fare altro, di andare oltre la mera austerità e, la sola emergenza dei vincoli. Perché bisogna innanzitutto aggredire le carenze strutturali del nostro Paese che sono alla base del ristagno e delle insopportabili disuguaglianze esistenti nella nostra società. Sappiamo che il Governo punta sul ritorno alla crescita. Una crescita che si dovrebbe materializzare a partire dal quarto trimestre. Ci sono già dei segnali positivi in Europa, in minor misura da noi. Ma dopo cinque anni di crisi non ci possiamo certamente accontentare di questi germogli. Perché non basta, né per le imprese, tanto meno per l'occupazione, uscire dalla recessione con tassi di crescita di poco superiori allo zero. E per non sprecare questo opportunità di ripresa sono necessari interventi di politica economica importanti su almeno tre fronti. Il primo: continuare a ripagare la maggior parte dei debiti della pubblica amministrazione, come si è cominciato a fare. Il secondo: far riaffluire il credito alle imprese, offrendo più garanzie sui prestiti bancari e attivando canali non bancari. Terzo: intraprendere un percorso di riduzione del peso fiscale che oggi grava fortemente sul lavoro e sulle imprese. A questo riguardo bisogna ridurre significativamente il cuneo fiscale, dal momento che è di oltre 12 punti superiori alla media OCSE. Ed è quest'ultimo l'intervento più importante, ma per attuarlo ci vogliono risorse. Allora il problema è dove trovarle. I margini a disposizione nel bilancio sono molto esigui, non c'è da illudersi, e l'ho già detto. Allo stesso tempo non si possono continuare ad apporre tagli lineari o semilineari, né si può pensare di aumentare ulteriormente la tassazione. Allora c'è bisogno, per reperire nuove risorse, di una discontinuità profonda nelle politiche pubbliche fin qui attuate. È una strada obbligata e che comporta una profonda ricomposizione e ristrutturazione dei nostri programmi di spesa pubblica. Si chiama: spending review nell'uso corrente. È un'espressione molto usata, se ne parla molto, ma in pratica sinora non è stato fatto nulla. C'è invece da metterla in pratica, e subito. Soprattutto vanno poste con chiarezza le opzioni possibili; per esempio che cosa si può e si deve ridurre a livello di pressione fiscale su lavoro e imprese e come le si vogliono coprire attraverso tagli e ricomposizioni della spesa pubblica. A questo riguardo, l'appuntamento decisivo sarà proprio la prossima legge di stabilità, che il Governo presenterà in Parlamento entro la metà di ottobre. È in quella sede che andranno presentate le priorità, in anticipo, sia degli obiettivi che si vogliono perseguire sia delle risorse da stanziare per le coperture. Il Partito Democratico si adopererà perché questo appuntamento assuma questa grande rilevanza, proprio per sfruttare l'opportunità della ripresa e favorire l'uscita definitiva dalla recessione. Un corollario non trascurabile è che ci si potrà mettere nelle migliori condizioni anche per giocare la nostra partita in Europa, spingendo per un cambiamento della politica economica europea che richiede modifiche profonde, e cercando di sfruttare pienamente quella clausola di flessibilità nelle spese in conto capitale concessaci da Bruxelles, ma che per ora è rimasta sulla carta. A questo punto è chiaro che le scelte del Governo nelle prossime settimane saranno decisive per consolidare i segnali positivi, per ora pochi, registrati dalla nostra economia. Potremmo essere realmente a un punto di svolta nella crisi, a patto di non sprecare le opportunità esistenti. Ed è altrettanto chiaro che una crisi di Governo a questo punto e l'instabilità politica che ne seguirebbe produrrebbero costi drammatici, perché rischierebbero di vanificare gran parte dei risultati fin qui raggiunti. Signora Presidente, per le ragioni qui sinteticamente riassunte, il voto del Gruppo del Partito Democratico sarà convintamente favorevole per l'approvazione del rendiconto generale 2012 e dell'assestamento di bilancio per l'anno finanziario 2013.
2013-09-12	LN	ArrigoniPaolo	Senz'altro non condividiamo l'azione del Governo Monti che, ad inizio anno, da una parte ha sospeso l'Atto del Governo n. 529 sull'utilizzo del CSS nei cementifìci, perché non condiviso dal Parlamento, e dall'altra, con un atto di forza, lo ha sostanzialmente sostituito, in realtà provocando effetti analoghi, prima con il decreto ministeriale n. 22 del 2013 e poi con quello del 20 marzo 2013. È la conferma di un modus operandi del Governo Monti: il ricorso continuo all'apposizione di questioni di fiducia o a decreti ministeriali purché si comprimesse e non si pronunciasse il Parlamento. Tuttavia, come Lega Nord non rinunciamo a dare il nostro contributo sull'argomento oggetto delle mozioni. Innanzitutto, esprimiamo la nostra mancata condivisione delle mozioni presentate dal Gruppo Movimento 5 Stelle e dal Gruppo Misto-SEL. Tali mozioni, infatti, evidenziano una posizione di freno relativo alle infrastrutture e sono contrarie a priori alla pratica di bruciare i rifiuti, indipendentemente dal fatto che tale pratica sia utilizzata per il recupero di energia termica o elettrica negli inceneritori o nei termovalorizzatori e indipendentemente dal fatto che tale pratica possa essere effettuata a seguito di un processo di gestione del ciclo dei rifiuti che comunque preveda la raccolta differenziata e il recupero delle materie prime potenzialmente recuperabili. A nostro avviso, la debolezza dei due testi consiste principalmente nel fatto che non è vero che la raccolta differenziata rappresenta la soluzione al problema e non lo potrà essere forse per sempre. Lo diciamo per esperienza fatta sul campo in qualità di ex amministratori locali che hanno contribuito a sviluppare forme di gestione eccellenti al Nord, con punte di differenziazione del 70 e 80 per cento, compost compreso. Inoltre, tali mozioni creano allarmismo in ordine all'inquinamento, senza tenere conto che i cementifìci sono impianti altamente inquinanti anche se bruciano gasolio o carbone e che l'utilizzo di combustibile CSS in luogo del carbone comporta anzi un abbassamento delle emissioni. Senza contare che già oggi, cari colleghi, i cementifici (e sono pagati per farlo) sono autorizzati a bruciare rifiuti di ogni genere come farine animali, pneumatici, il CDR, che oserei definire il papà del CSS, ma anche il semplice CSS che già oggi esiste sul mercato. La seconda considerazione è che resta indiscutibile che il Paese deve stabilire una linea chiara di riferimento per quanto riguarda la produzione di energia e la riduzione delle emissioni, sia quelle climalteranti, sia quelle dannose per la salute della popolazione. Ma a fianco di tali problematiche si pongono quelle, in certi casi drammatiche, dello smaltimento dei rifiuti, le quali si presentano come cattive pratiche, tipiche e quasi esclusive del nostro Paese, anzi - precisiamo - di diffuse zone del Sud (in Sicilia, in Calabria e a Napoli, dove pesano anche economicamente le multe inflitte dall'Europa per le reiterate infrazioni), ma anche del centro (Roma su tutte con la discarica di Malagrotta, che ritornerà nei prossimi giorni a rappresentare un'emergenza, una vergognosa emergenza). In tale ambito spicca un'azione catastrofista, talvolta alimentata dai media, che ha demonizzato alcuni modelli di smaltimento dei rifiuti, come l'incenerimento e la termovalorizzazione. Si tratta di un'azione origine del lassismo, che ha paradossalmente giustificato l'inerzia di molti amministratori incapaci del Centro-Sud, responsabili di diffuse pratiche di mala gestione del ciclo rifiuti.
2013-09-12	M5S	MoroneseVilma	Noi, rappresentanti dei cittadini, abbiamo il dovere civico e morale di fare in modo che le norme adottate da questo Parlamento provino la volontà concreta di salvaguardare l'ambiente e la salute delle persone. Ciò premesso, appare ora rilevante riassumere brevemente i due provvedimenti oggetto di contestazione, adottati dal Ministro dell'ambiente e della tutela del territorio e del mare pro tempore dell'allora Governo Monti, i quali dimostrano l' esatto contrario di quanto detto in precedenza. Il primo provvedimento è il decreto ministeriale n. 22 del 14 febbraio 2013, recante la disciplina della cessazione della qualifica di rifiuto di determinate tipologie di combustibili solidi secondari (CSS), in cui vengono stabiliti, tra l'altro, i criteri da rispettare affinché determinate tipologie di combustibile solido secondario cessino di essere qualificate come rifiuto. Il secondo provvedimento è il decreto ministeriale del 20 marzo 2013, pubblicato nella Gazzetta Ufficiale del 2 aprile 2013, che modifica l'allegato X della parte quinta del codice ambientale, in materia di utilizzo del combustibile solido secondario e che recepisce il decreto ministeriale n. 22, che indica i criteri affinché determinate tipologie di combustibili solidi secondari cessino di essere qualificati come rifiuto e possano quindi essere riutilizzati. In sintesi, con i suddetti provvedimenti il Ministro dell'ambiente e della tutela del territorio e del mare pro tempore ha dimostrato la ferma volontà di proseguire in quella che appare la scorciatoia dell'incenerimento dei rifiuti nei cementifici, bruciando rifiuti solidi urbani per alimentare i forni di cottura del clinker, cioè la componente principale del cemento. È noto che l'Italia ha ricevuto numerose condanne da parte dell'Unione europea per le continue infrazioni della normativa in materia. Ciò che credo però debba interessare i colleghi, oltre alle infrazioni e alle condanne ricevute dal nostro Paese, è il fatto che si continui ad adottare provvedimenti normativi, come quello di cui discuto, che di fatto costituiscono un danno serio sotto il profilo della salute umana. L'utilizzo dei cementifici come inceneritori dà vita a polveri sottili, definite talvolta come «il nemico» oppure «il killer invisibile» dell'ambiente. Mi preme far presente che il decreto legislativo n. 152 del 2006 ha espressamente vietato l'immissione nell'atmosfera - si legge testualmente - di «qualsiasi sostanza solida, liquida o gassosa (...) che possa causare inquinamento atmosferico», costituendo un pericolo per la salute umana. Ebbene, il decreto legislativo n. 155 del 2010 individua, tra le principali attività produttive responsabili di emissioni in atmosfera, la produzione di cemento e i rifiuti utilizzati come combustibile. Quelli appena citati sono provvedimenti nazionali adottati per dare esecuzione a direttive comunitarie. Si ricorda che l'incenerimento e il coincenerimento dei rifiuti sono disciplinati dalla direttiva 2000/76/CE. Detta direttiva comprende disposizioni speciali relative ai valori "limite di emissione" relativi ai forni per cemento che utilizzano i rifiuti come combustibile normale o addizionale. Il 24 maggio 2012 il Parlamento europeo ha approvato la relazione Gerbrandy su un'Europa efficiente nell'impiego delle risorse, che invita la Commissione europea a razionalizzare la normativa in materia di rifiuti tenendo conto della gerarchia dei rifiuti e della necessità di ridurre quelli residui fino a raggiungere l'obiettivo rifiuti zero. Per questo, il testo chiede alla Commissione di presentare proposte, entro il 2014, allo scopo di introdurre gradualmente un divieto generale dello smaltimento in discarica a livello europeo e di abolire progressivamente, entro la fine di questo decennio, l'incenerimento dei rifiuti riciclabili e compostabili. Alla luce dei suindicati provvedimenti normativi e degli intendimenti programmatici delle istituzioni comunitarie, non è comprensibile come sia stato possibile adottare due decreti ministeriali che di fatto vanno in direzione diametralmente opposta a quella dettata dal legislatore comunitario e nazionale. Ma, ad avvalorare quanto sin qui osservato, è d'obbligo evidenziare anche l' iter seguito dall'allora Ministro, con il quale sono stati adottati i due decreti di cui si discute. Antecedentemente all'adozione del citato decreto ministeriale, l'allora Ministro dell'ambiente aveva presentato al Parlamento, per il parere, uno schema di decreto del Presidente della Repubblica per l'utilizzo di combustibili solidi secondari da bruciare nei cementifici. Il medesimo schema di decreto del Presidente della Repubblica aveva però ottenuto parere negativo da parte della Camera, e quindi il Ministro ha ben pensato di avocare a sé il potere di legiferare, sottraendo al Parlamento il potere che gli è riconosciuto dalla Costituzione. Questo è un atto grave, che merita di essere censurato. In conclusione, la scelta dell'incenerimento dei rifiuti nei cementifici non può e non deve essere condivisa, in quanto, in primo luogo, essa è certamente contraria alla normativa comunitaria e nazionale. In secondo luogo, essa espone l'Italia ad ulteriori condanne da parte della comunità europea. In terzo luogo, continuare a bruciare rifiuti è uno spreco di risorse e costituisce un costo altissimo in termini ambientali e di salute dei cittadini. È dunque necessario, in conclusione, che il Governo si impegni ad abrogare il decreto ministeriale n. 22 del 14 febbraio 2013, attuativo, per i combustibili solidi secondari, dell'articolo 184- ter del decreto legislativo 3 aprile 2006, n. 152, affinché non sia più possibile che determinate tipologie di combustibili solidi secondari possano cessare di essere qualificate come un rifiuto e diventare un combustibile alternativo, e non ne sia quindi conseguentemente consentita la libera circolazione al di fuori delle singole Regioni. In secondo luogo, è necessario che il Governo si impegni ad abrogare il decreto ministeriale 20 marzo 2013 recante «Modifica dell'allegato X della parte quinta del decreto legislativo 3 aprile 2006, n. 152, e successive modificazioni e integrazioni, in materia di utilizzo del combustibile solido secondario (CSS)», che recepisce i criteri specifici da rispettare affinché determinate tipologie di combustibili solidi secondari cessino di essere qualificate come rifiuto, di cui al suddetto decreto ministeriale n. 22 del 14 febbraio 2013. Colleghi, fino ad oggi abbiamo assistito a continue dimostrazioni di incapacità della classe politica di proporre soluzioni in linea con quei principi di sostenibilità ambientale che da decenni l'Europa ci chiede. In sede di discussione del disegno di legge Atto Senato n. 941, meglio conosciuto come il decreto salva-Ilva, questa Camera dichiara di essere costretta, per motivi di urgenza, ad approvarlo nonostante fosse dichiaratamente e palesemente contro ogni regola di buon senso: ora, oggi, abbiamo invece la possibilità di approvare un provvedimento tutti insieme, per dimostrare che non siamo recidivi nel fare sempre le scelte sbagliate. Ve lo chiedo come collega, come parlamentare e come cittadina.
2013-09-12	M5S	NugnesPaola	Come è possibile non rispettare il parere dell'VIII Commissione della Camera (una decisione assunta con coscienza: bisogna leggere le motivazioni del rifiuto)? Allora, ciò è accaduto, ma con quella forzatura si è stabilito che il CSS non è più un rifiuto. In questo intravedo almeno tre punti gravissimi. Innanzitutto, a differenza di quanto evidenziato dal collega Dalla Zuanna, non è vero che ci sono accurati procedimenti per trasformare il rifiuto in CSS secondo l'articolo 184- ter del decreto legislativo 3 aprile 2006, n. 152. Non è vero, perché nel recepimento della direttiva europea la legge italiana prevede che basta fare un'accurata selezione manuale. Questo significa trasformare un rifiuto in un sottoprodotto? A mio parere, non è così. Infatti, è stato anche detto che non abbiamo impianti tali per trattare il rifiuto e trasformarlo in CSS, come è successo in Campania con il CDR. Ciò genera gravissimi problemi. Basta però fare - appunto - un'accurata selezione manuale. Peraltro, la certificazione del CSS viene rilasciata dallo stesso produttore. Che garanzie abbiamo di cosa stiamo mettendo sul mercato, eliminando la denominazione di rifiuto? Cosa significa togliere la denominazione di rifiuto? Innanzitutto, nel 2020, quando l'Unione europea ci dirà che non possiamo più bruciare rifiuti recuperabili, noi potremo rispondere: «Tieni!». E non faccio il gesto corrispondente (studio da Di Battista, ma non sono Di Battista). Potremo dire all'Europa che il CSS non è un rifiuto. Quindi, vai! Brucialo!
2013-09-12	M5S	RomaniMaurizio	Signor Presidente, io innanzitutto sono anche un medico, e volevo evidenziare che la combustione dei rifiuti in parziale sostituzione dei combustibili fossili è una pratica che rende immediatamente disponibili per l'incenerimento dei rifiuti, con una procedura estremamente semplificata, i 59 cementifici localizzati sul territorio nazionale, che si sommerebbero ai già tanti inceneritori disponibili: l'Italia è infatti al terzo posto in Europa per numero di inceneritori operativi. Non è di rifiuti inceneriti che abbiamo bisogno né degli inquinanti e delle ceneri tossiche prodotte da tale pratica. Ci si domanda allora perché non ci si ispiri al principio di precauzione, a partire dalla COM (2001) 31 della Commissione europea, che dovrebbe essere adottata nei casi in cui vi siano sospetti di conseguenze negative sulla salute dei bambini, ma non evidenze scientifiche consolidate.
2013-09-12	PD	ManasseroPatrizia	Signor Presidente, senatrici e senatori, il problema dei rifiuti e del loro smaltimento è uno di quei temi la cui risoluzione sarà strategica per il futuro del nostro ambiente ed anche, penso, per la svolta economica dello stesso. La situazione è complessa ed io invito tutti ad affrontare con l'ottimismo della buona volontà alcuni blocchi ideologici impegnandoci a mettere in campo tutte le energie derivanti dalle nostre preoccupazioni per intervenire là dove la norma ce lo permette per migliorare e focalizzare la nostra attenzione soprattutto sui temi della salvaguardia della salute e della tutela dell'ambiente. La discussione in Aula è stata approfondita e puntuale. Registro i quattro punti che su questo problema ci vedono preoccupati e coinvolti. La produzione del rifiuto è ancora troppo elevata ed è caratterizzata da una crescita che è in controtendenza rispetto ai dati dell'Unione europea a 27. Il fenomeno dello smaltimento illegale dei rifiuti industriali, ma direi anche della gestione delle discariche e della gestione della raccolta dei rifiuti è ancora troppo oggetto di attenzione delle ecomafie e del malaffare. Il Paese deve fare delle scelte illuminate, finalizzate alla riduzione del rifiuto, allo smaltimento/utilizzo del medesimo e questo deve essere fatto al meglio, alla lotta al malaffare che attorno al sistema dei rifiuti lavora e si sviluppa. Il rispetto per l'ambiente, l'aria, l'acqua e il suolo e, soprattutto, della salute dei cittadini con proposte e strumenti tali da dare risposte valide alle legittime preoccupazioni dei cittadini per la loro salute e anche degli operatori che sul mercato devono operare. Nonostante un movimento di forte sensibilizzazione e di coinvolgimento delle famiglie, dei comparti produttivi e del commercio, la produzione del rifiuto non tende a calare. Risparmio all'Assemblea, che è attenta ed informata, i dati relativi alla produzione del rifiuto del nostro Paese in rapporto a quelli europei. Ma mentre in Europa nell'ultimo quinquennio il consolidamento dell'attuazione delle politiche e delle normative comunitarie volte alla riduzione dei rifiuti destinati alla discarica e, in particolare, dei rifiuti biodegradabili, ha dato buon frutto, in quanto si è registrata una riduzione importante nella produzione dei medesimi, il nostro Paese, in controtendenza, vede (sono dati ISPRA) nel 2010 un aumento dell'1,1 rispetto al 2009, con una produzione di poco meno di 32,5 milioni di tonnellate di rifiuti urbani. Quello che ci preoccupa di più, però, è che, sempre sulla base dei dati ISPRA, più del 50 per cento di questi rifiuti continua ad essere smaltito in discarica. Noi abbiamo quindi bisogno di una politica che parta da subito con una visione lungimirante e complessiva su questa materia, che vada a definire soluzioni integrate, mirate innanzitutto al raggiungimento degli obiettivi europei (in quanto abbiamo visto che hanno dimostrato la loro efficacia sui dati di report ) e soprattutto in linea con quella che è definita la gerarchia delle attività, cioè innanzitutto la prevenzione, il trattamento per il riutilizzo, il riciclaggio, il recupero (tuttavia, quando parliamo di recupero dobbiamo anche sottintendere che è previsto il recupero energetico; questo non lo possiamo dimenticare) ed infine (in ultimo e soltanto in ultimo) la loro destinazione tombale attraverso il loro smaltimento in discarica o nell'inceneritore. Se vogliamo prevenire l'utilizzo delle discariche e degli inceneritori per i conseguenti rischi di inquinamento ambientale e sulla salute che preoccupano tutti, fintantoché l'accesso a questi modi di smaltimento risulta troppo facile e fintantoché non ci sono soluzioni alternative, dobbiamo pensare a misure dissuasorie, quindi a una politica forte sul riciclo e sulla prevenzione. Quindi, a questo punto, non possiamo dimenticare che il recupero ai fini della produzione di energia è una delle vie attuabili. In questa fase di assenza di altre strutture, non fare nulla o bloccare vuol dire favorire il continuo smaltimento dei rifiuti in discarica o negli inceneritori. Io provengo da una Provincia della quale sono stata anche amministratrice, la Provincia di Cuneo, che all'interno del ciclo integrato dei rifiuti, gestito interamente dal pubblico, utilizza fino a ieri il CDR-Q e oggi il CSS all'interno di un cementificio. Avere un cementificio all'interno di una valle montana, in una Provincia totalmente montana e che quindi nelle sue montagne vede la sua ricchezza, non è stato mai facile, né prima dell'utilizzo del CDR-Q né oggi, perché i cementifici sono inquinanti a prescindere laddove utilizzano combustibili fossili. Pertanto, il combustibile solido secondario che è prodotto da rifiuti, ma che non è rifiuto generico (non è la soluzione del brucio tutto), deve rispettare quelle caratteristiche di classificazione e di specificazione individuate dalle norme tecniche europee, leggi e regolamenti che definiscono puntualmente le condizioni e i requisiti delle operazioni di trattamento di specifiche tipologie di prodotto che solo alla fine può definirsi CSS. Sempre riportando l'esperienza personale, nella nostra azienda che produce CDR-Q c'è un'attenzione massima a questi livelli di produzione puntualmente monitorata. La produzione e l'utilizzo del CSS si inseriscono quindi nelle diverse opzioni sul processo dei rifiuti. Dai dati risulta migliorativo naturalmente rispetto alla discarica o al ricorso tout court all'inceneritore; non dissuade le politiche in favore della raccolta differenziata perché si tratta di lavorare un prodotto diverso rispetto a vetro, plastica, carta, umido, tutto quant'altro si può recuperare diversamente. L'utilizzo del CSS come combustibile alternativo nei cementifici è definito a livello europeo come best available technique (BAT), perché favorisce la riduzione di emissioni di gas serra, nonché di CO₂ prodotte dalle discariche. A livello europeo - è stato ricordato prima dagli interventi - è ampiamente utilizzato: si arriva al 98 per cento in Olanda e al 61 per cento in Germania. Però, quello che non possiamo fare è convincerci solamente dell'eventuale bontà di questa pratica; riteniamo invece importante non sottovalutare oggi né mai le preoccupazioni che esprimono le comunità locali prossime agli impianti che utilizzano il CSS come combustibile nei cementifici e anche tutta la cittadinanza, soprattutto per quanto riguarda il rischio di aumento delle emissioni inquinanti, come diossine e mercurio, con conseguenze pesanti sui livelli di tutela della salute, dell'ambiente, di aria, acqua e territorio nell'immediato e in futuro. Oggi - ho in me questa speranza e questo ottimismo - possediamo la tecnologia necessaria e le intelligenze per poterla migliorare, ovvero è ora che la ricerca e lo sviluppo tecnologico vengano impegnati per raggiungere l'obiettivo della massima sicurezza per la salute dei cittadini e per la salvaguardia dell'ambiente. Questo resta per noi il principio guida. L'articolato del nostro provvedimento è molto dettagliato, per cui ricordo solo tre punti fondamentali. Il primo è il seguente: la tutela della salute dei cittadini, la salvaguardia ambientale, di acqua, aria e suolo, attraverso tutti gli strumenti che abbiamo elencato, di monitoraggio puntuale sulle emissioni, di trasparenza dei dati e di confronto con la cittadinanza, di coinvolgimento degli enti locali e delle Regioni, di preciso adeguamento alle normative e agli standard europei. Il secondo punto è la revoca, da subito, di ogni atto che vada nella direzione di convertire i cementifici in inceneritori. Vogliamo evitare che vengano avviate attività imprenditoriali su questa filiera prima di avere il conforto delle verifiche tecniche e del vaglio dei risultati, al fine di garantire la sicurezza. In terzo luogo, occorre accelerare sul sistema dei controlli sia attraverso la costituzione del comitato di vigilanza e controllo previsto dal decreto ministriate n. 22 del 2013, che ha il compito di monitorare il processo della produzione del CSS e del suo utilizzo, sia attraverso strumenti volti a creare un moderno ed efficace sistema di controlli ambientali, più generalizzati e volti all'insieme ambiente, utili a garantire i livelli di sicurezza e a dare risposte sia ai cittadini che agli operatori del mercato. Dichiaro pertanto il voto favorevole del Gruppo del Partito Democratico alla mozione.
2013-09-12	PD	MorgoniMario	Anche i dati sulla produzione dei rifiuti non sono confortanti poiché negli ultimi vent'anni vi è stata una ininterrotta crescita, con l'unica eccezione del 2011-2012 dovuta esclusivamente alla forte contrazione dei consumi. Nel 2010 abbiamo prodotto 32,5 milioni di tonnellate di rifiuti, oggi sfioriamo i 30 milioni di tonnellate. Ma le più accreditate previsioni indicano una ripresa del trend di crescita dei rifiuti nei prossimi anni, e ciò rende veramente inderogabile la necessità di ridurre i conferimenti in discarica che rappresentano la vera anomalia italiana. La discarica produce un danno ambientale certo (0,65 chilogrammi di CO₂ per ogni chilogrammo di rifiuti urbani), nonché uno spreco enorme di energia (il valore economico corrispondente al potere calorifico di rifiuti urbani smaltiti in discarica è stimato in oltre un miliardo di euro). Vista la dimensione del problema e poiché l'entrata a regime di una politica che si sviluppi attorno a prevenzione-riduzione, riuso e riciclo richiederà tempi lunghi, occorre gestire una fase transitoria che non può prescindere dal ricorso, pur limitato, al recupero energetico attraverso termovalorizzazione. È altrettanto evidente che la realizzazione di nuovi impianti risulta particolarmente complessa e controversa; per questo si è fatta strada l'ipotesi di utilizzare impianti già esistenti e in esercizio come i cementifici dotati di forni per la cottura del clinker, componente essenziale del cemento, forni alimentati da combustibili fossili che possono essere efficacemente sostituiti da combustibile proveniente da rifiuti. È il caso del CSS, prodotto derivante dal trattamento di alcuni rifiuti, del quale prima il decreto legislativo n. 152 del 2006 e successivamente il decreto ministeriale n. 22 del 14 febbraio 2013 fissano le caratteristiche e le condizioni di utilizzo in impianti industriali quali cementifici. In Europa questa è una strada già ampiamente praticata: in Olanda e in Germania il CSS rappresenta rispettivamente l'83 e il 62 per cento del combustibile utilizzato nei cementifici. Tale scelta offre alcune opportunità: ridimensionamento del problema ambientale ed economico delle discariche (ricordo che negli ultimi anni il costo della gestione dei rifiuti nel nostro Paese è cresciuto del 6 per cento annuo); utilizzo di impianti già esistenti; sostituzione di un combustibile fossile che dobbiamo importare, con un combustibile alternativo prodotto da noi con evidenti vantaggi in termini di bolletta energetica (valutati da Nomisma in 368 milioni di euro annui). A fronte di queste opportunità, sono stati sollevati timori sul fatto che l'utilizzo di CSS possa compromettere i progetti di raccolta differenziata, ma occorre tenere conto che le stesse caratteristiche merceologiche del CSS necessitano a monte di una selezione dei rifiuti. Inoltre, esso viene prodotto utilizzando quasi esclusivamente rifiuto non riciclabile che altrimenti verrebbe smaltito in discarica.
2013-09-17	LN	VolpiRaffaele	Signora Presidente, ringrazio le onorevoli senatrici e gli onorevoli senatori per essere così numerosi in questo momento. Ringrazio, altresì, la Presidenza perché la sua allocuzione ha già tratteggiato il profilo non solo storico, ma anche umano del presidente Andreotti, con le sue sfumature e con le sue ironie; peccato che non tutti lo abbiano capito, ma queste sono cose che capitano. Certamente il presidente Andreotti ha attraversato tutta la storia della Repubblica, con quella forma del far politica che arrivava da una cultura politica forte, in cui comunque era sempre presente il riconoscimento e il rispetto dell'avversario. L'ha attraversata facendo politica nel Governo, ma anche in un partito nel quale, in quella chiarezza dell'epoca, per cui si sapeva chi era l'avversario, era necessario trovare, proprio nel dialogo interno, la miglior linea per essere anche propositivi e vincitori, cosa che purtroppo oggi non sempre capita. Ha ragione la senatrice De Petris: penso che oggi il presidente Andreotti sarebbe contento di quello che sta succedendo in quest'Aula. Infatti, signora Presidente, oggi stiamo parlando di politica. L'occasione che ci offre il presidente Andreotti di parlare di lui ci consente di parlare di politica. Quello che ho sentito finora, infatti, rappresenta sicuramente un dibattito politico, che credo faccia bene a tutti noi. È il momento di recuperare anche certi ragionamenti. Il presidente Andreotti, tra l'altro, ha dato contributi importanti - lei li ha ricordati - in una storia lunghissima, però ci sono spunti che ancora oggi, forse, dovrebbero essere ripresi, per la loro grande attualità in questo momento. Mi ricordo, in particolare, quando pose sul tavolo degli Esteri quella sua originale visione del ruolo dell'Italia nel Mediterraneo, quell'apertura che fece in maniera coraggiosa, pur tanto contrastata, per esempio, al leader palestinese Arafat, dove cominciò il disgelo, in un momento drammatico della storia mondiale, che proprio allora raggiungeva il culmine. E lui immaginò che l'Italia dovesse avere in quel momento un ruolo diverso: guardare a Nord e guardare all'Europa. Fu firmatario del primo Trattato di Maastricht, in cui si prendeva l'impegno di andare a costituire qualcosa di più per questa Europa, ma guardando anche a quel Mediterraneo. E forse qualche insegnamento da quel ragionamento sarebbe ancora oggi attuale. Certo, il presidente Andreotti è stato anche oggetto di molta satira, tra cui un film in cui sicuramente la sua rappresentazione non è positiva, ma credo che poi ne abbia riso, e abbia riso in parte anche di quelli che lo hanno fatto, perché questa era la sua ironia. D'altra parte, era diventato l'immagine sintesi - come l'ha rappresentato lei, signora Presidente - di un periodo politico e forse di un potere che non era lui, ma un pezzo della nostra storia, cui hanno concorso tutti quelli che avevano in quell'epoca potere: maggioranza e opposizioni. È stato ricordato prima, ed è inutile ricordarlo nuovamente: lo sappiamo tutti. La sintesi è che sicuramente - l'avete detto tutti, e concordo con voi - abbiamo consegnato il giudizio alla storia. Noi non siamo forse oggi, essendo molti di noi anche in parte contemporanei del presidente Andreotti, in grado di dare un giudizio storico. Certamente è una figura insostituita, anche se qualcuno pensa di poterlo fare, per esempio nei rapporti importanti con il mondo cattolico. Non voglio dilungarmi molto, perché credo che oggi questo momento di politica non vada toccato con alcuna polemica. Voglio concludere semplicemente, signora Presidente, utilizzando due brevi frasi del presidente Andreotti per una riflessione comune. La prima è la sua affermazione sulla storia: «La storia è una cosa seria. Io appartengo alla cronaca». Penso che questo insegnamento vada raccolto anche da molti in quest'Aula, che non sono storia e non sono nemmeno cronaca. E poi un altro pensiero: un giornalista chiese al presidente Andreotti come mai di lunedì si presentasse alla Camera dei deputati a seguire la discussione generale, notoriamente non molto frequentata. Lui rispose: «mi sembra giusto che i giovani colleghi che intervengono non si sentano soli; e poi c'è sempre da imparare qualcosa da tutti». Credo che questo valga per molti che oggi pensano di essere dei leader, ma sono molto distanti dalla figura di Andreotti.
2013-09-17	PD	CorsiniPaolo	Signora Presidente, delineare un ritratto, per quanto conciso, di una personalità controversa e discussa come quella di Giulio Andreotti - certamente il personaggio più longevo della storia politica italiana dei decenni successivi alla Seconda guerra mondiale - costituisce un'impresa ardua da affidare alla ricerca degli storici. Essi potranno così, sine ira ac studio, definire i tratti salienti di una presenza che ha certamente lasciato un'impronta rilevante nella vicenda dell'Italia contemporanea, come ha giustamente sottolineato nell'occasione della scomparsa il presidente Giorgio Napolitano. Per quel che mi riguarda, vale l'impegno di una commemorazione, cioè di un ricordo pubblico che, se da un lato sconta passioni tuttora non spente e una distanza critica non ancora colmata, dall'altro evoca la responsabilità di un giudizio rispettoso ed equanime, ispirato ad equilibrio e moderazione. Per quanto, infatti, la sua vita sia stata ininterrottamente illuminata dai riflettori (la sua vita pubblica dico, perché quella privata e famigliare è stata da lui protetta con assoluta discrezione e non è mai tracimata, come spesso avviene), per quanto le sue battute e i suoi motti siano a pieno titolo entrati nel lessico della politica, appartenendo all'espressività corrente degli italiani, la personalità di Giulio Andreotti resta per molti versi insondabile, spesso a diretto contatto col mistero che ne ha avvolto passaggi e sviluppi salienti, di frequente legati a pagine non ancora scritte compiutamente, né sufficientemente svelate della storia nazionale. C'è tuttavia un tratto unificante che tiene insieme politica, psicologia, religiosità, costume e pulsioni del personaggio. Lo ha individuato nitidamente il nostro collega, storico di vaglia, Miguel Gotor, quando ha sottolineato che «Andreotti si inscrive a pieno titolo dentro una tradizione di realismo politico di origine cattolico controriformata e, in particolare, nella specifica variante della dottrina della ragion di Stato ecclesiastica, di cui è stato l'ultimo interprete novecentesco, il più abile e raffinato». Dunque, per affermare la ragion di Stato, la politica come arte del governo, come trama intessuta di rapporti e di relazioni, come oculata, cauta e avveduta gestione del potere in cui nulla è sottratto al calcolo, alla valutazione di costi e benefici, una sorta di vertigine della ragione strumentale. Al di là di ogni demonizzazione, il luogo in cui, come ha scritto Nietzsche, bisogna «lavarsi le mani con l'acqua sporca» e tenere ben ferma la bussola di orientamento al fine: al fine che per lui è l'interesse nazionale definito da un limite invalicabile. Esso può consentire, sì, strappi, compromessi, intese col nemico, ma a patto di non essere varcato: vale a dire, per Andreotti, l'equilibrio atlantico. Insomma, l'interesse di un Paese da stabilizzare, alle prese come si trova per interi decenni con una guerra civile ad alta intensità politica, diviso tra pulsioni d'ordine revanchiste e ansie sovvertitrici, in alcuni frangenti ben al di là della presenza organizzata del più forte e solido partito comunista dell'Occidente. Da qui, delle tante figure della Democrazia Cristiana (il partito cattolico e anticomunista, il partito americano occidentale ed europeo, il partito nazionale keynesiano, il partito della mediazione pura, il partito centrale e centrista) Andreotti, che dalla DC paradossalmente non ha mai ricevuto incarichi di partito, si fa interprete di lunga durata, nell'esercizio di reiterati incarichi di Governo (Sottosegretario, Ministro, ben sette incarichi da Presidente del Consiglio), del partito-Stato, crocevia di una complessità tutta italiana che incrocia Vaticano e Stati Uniti, mondo arabo e questione ebraica, terrorismo e servizi segreti, poteri occulti e trame mafiose. Dunque, il tratto a mio avviso più rimarchevole, di ogni altro più distintivo: Andreotti uomo di Governo più che uomo di Stato o di partito, come lo furono di converso De Gasperi e Moro, e uomo di Governo capace di raccogliere attorno a sé forze eterogenee, componenti anche minoritarie e di tradurle in una forza grazie ad una conduzione sapiente, ad una tattica duttile, priva di pregiudizi, capace di piegare il corso delle cose, degli avvenimenti, all'obiettivo politico del Governo, quel governo che «logora chi non ce l'ha». Un modello, questo, invalso per tutto l'arco temporale della guerra fredda e che deriva da un impianto geopolitico in cui Andreotti è perfettamente a suo agio, lui sempre coerente e identico a se stesso, quasi una raffigurazione - ha osservato il filosofo Emanuele Severino - «dell'immutabilità dell'essere», oltre all'apparenza cangiante del divenire: del divenire del primato democristiano, del succedersi alternante delle alleanze che tuttavia non possono mutare lo status quo o, tanto meno, snaturare l'involucro democratico. Fino al punto di sostenere «io sono postumo di me stesso», quasi a riconoscere nel ventennio caratterizzato dalla supremazia berlusconiana la propria irrilevanza, se non come espressione di un'Italia moderata, superata, sì, dalle accelerazioni della modernità, ma pur sempre incline a riscrivere la propria autobiografia. Il meglio di sé, della sua abilità non disgiunta da una visione, Andreotti l'ha dato al Ministero della difesa, guidato per lunghi periodi dalla fine degli anni Cinquanta e sino al 1974, nonché al Ministero degli affari esteri, tenuto per ben cinque volte. Qui è dato riconoscere un ruolo quasi demiurgico per l'assunzione di una funzione di equilibrio da interlocutore privilegiato in quanto garante, attraverso una fitta trama di relazioni diplomatiche e i rapporti istituiti con i diversi apparati dello Stato italiano e stranieri, soprattutto statunitensi, di un argine che sa riconoscere ambiti di iniziativa e limiti d'azione ben definiti, riconducibili ad una circoscritta autonomia, ad una sorta di «sovranità limitata» nel quadro internazionale e in un mondo ancora bipolare, non multilaterale e non globalizzato. Un mondo rispetto al quale l'Italia e l'Europa occidentale sono sentinelle avanzate di un'intera civiltà. La sua è una gestione realistica che sa coniugare scelta atlantica ed europeistica agli interessi preminenti del Paese, pur in presenza di una situazione che non lascia spazi di manovra o molte alternative rispetto ai blocchi in cui il mondo è diviso: senza forzature, ma rivendicando una maggiore presenza dell'Italia nello spazio mediterraneo ed esaltando una vocazione mediorientale, non semplicemente frutto di una collocazione geografica o della necessità di assicurare al Paese l'indispensabile approvvigionamento energetico, quanto esito ad un tempo della volontà pervicacemente perseguita di affermare un ruolo quasi arbitrale e regolatore in zone di influenza rispetto alle quali Francia e Gran Bretagna appaiono in crescenti difficoltà, nonché di assegnare all'Italia il compito di aggregare un polo arabo favorevole ad una soluzione negoziata del conflitto con gli israeliani, facendosi insomma protagonista di una prospettiva di pace. In effetti, è possibile riconoscere un'interdipendenza tra la politica estera andreottiana e le vicende che lo hanno visto per molte stagioni al centro del sistema politico italiano. Anche qui non semplicemente per affermarsi come perno di un sistema di potere, pur sempre da ricondurre con scaltrezza all'insostituibilità della propria persona, ma al fine di gestire, da un lato, la conventio ad escludendum del PCI e, dall'altro, la pregiudiziale antifascista operante nell'arco costituzionale come leve di una politica rispondente alla volontà di riprodurre gli umori prevalenti nell'elettorato e finalizzata a confermare nel tempo l'inamovibilità della Democrazia Cristiana come asse fondante la Repubblica dei partiti. Gli si riconosce, dunque, una capacità di sparigliare continuamente le carte, perseguendo di volta in volta posizionamenti tra loro opposti, ora in direzione della destra, ora in direzione della sinistra, a cui più che l'abilità quasi anguillesca o, come qualcuno ha detto, luciferina con la quale Andreotti si sottrae ad ogni appropriazione, va addebitata una visione statica, tolemaica dello sviluppo politico e non certo la mancanza di un disegno o di una determinazione coerente rispetto ai propri convincimenti, a quegli assunti da cui ha preso le mosse il suo impegno sin da giovanissimo. Così negli anni del centrismo prima, del centrosinistra poi, della solidarietà nazionale in seguito, del preambolo successivamente. Resta da dire delle vicende giudiziarie, delle accuse infamanti, dei processi in cui si è trovato coinvolto in rapporto a vicende inquietanti di mafia e di malaffare, vicende che, rotolando su di lui come macigni, intrecciano tortuosamente criminalità e politica. Scostandomi dal testo scritto dico al collega Giarrusso con assoluta tranquillità, e più dal punto di vista dello storico che non del politico, che ridurre la vicenda di Andreotti alla vicenda giudiziaria è del tutto fuorviante.
2013-09-18	LN	CentinaioGianMarco	Il decreto-legge al nostro esame è senza dubbio il frutto di uno sforzo del Governo per assicurare, sia pure in tempi difficili per le finanze del Paese, una boccata d'ossigeno a favore di un settore, quello della cultura, fin troppo penalizzato negli ultimi anni da una politica che la congiuntura attuale ha portato ad essere sempre più prosaica e pesantemente influenzata dai diktat imposti dall'Europa. Nell'analizzare il testo, però, a nostro avviso, confortati anche da autorevoli commentatori del settore (non siamo solo noi a dirlo), non possiamo non temere la riproposizione di vecchie situazioni del passato, quando, a fronte di grandi investimenti organizzativi e gestionali, ha fatto sempre riscontro un'«assordante» carenza di risultati, che è sotto gli occhi di tutti. Vorrei analizzare qualche articolo insieme a voi, colleghi. Innanzitutto Pompei: qualche collega ne ha già parlato. L'articolo 1 costituisce, a nostro parere, il grande inganno di questa legge, di cui parlerò molto in occasione della dichiarazione di voto e in sede di esame degli emendamenti. Quando, ultimamente, ci eravamo recati con la Commissione istruzione pubblica, beni culturali a Pompei, eravamo stati rassicurati (evidenzio questo aspetto) sui tempi di realizzazione del «Grande Progetto Pompei», stante il rischio di revoca dei fondi europei entro il 2015 e i rilievi da parte dell'UNESCO. A Pompei era presente il rappresentante dell'UNESCO, che aveva fatto delle dichiarazioni importanti. Invece, cosa accade? Nel giro di qualche mese, con questo decreto, si rimette tutto in discussione e si passa a un nuovo assetto di governance del progetto, con un nuovo commissario, e quindi ripartendo da zero e soprattutto con nuovi costi per la finanza pubblica. In questi giorni, per esempio, abbiamo visto che il protocollo di legalità siglato dalla Sovrintendenza con la prefettura di Napoli sta dando i suoi frutti. Questo è importante, visto che gli uomini della DIA di Napoli, unitamente a Carabinieri, Guardia di finanza e Polizia hanno passato al setaccio i cantieri in atto legati al «Grande Progetto Pompei» finanziato dall'Unione europea. Il gruppo interforze sta rivolgendo particolare attenzione all'esecuzione dell'opera, al fine di evidenziare i possibili condizionamenti da parte della criminalità organizzata. È un lavoro davvero importante in quella zona. Quindi, signori colleghi, non bastavano i soggetti già in campo per gestire questo progetto, come ci era stato detto quando siamo andati a Pompei? L'auspicio è che i nuovi assetti organizzativi, voluti con questo decreto, non comportino tra l'altro un allentamento della tensione investigativa e di controllo e ci sono degli emendamenti, presentati da alcuni colleghi, che chiedono resti alto il livello di intervento e soprattutto di controllo. Sappiamo benissimo, infatti, che il principale problema che dovremo affrontare nel corso del restauro di Pompei, come le cronache di questi giorni dimostrano, è legato all'incidenza della criminalità organizzata negli appalti; anche se quando siamo andati a Pompei alcuni ci dicevano che non era vero. Riteniamo inoltre che sarebbe stato utile nel decreto un accenno alla gestione dei progetti già in fase di realizzazione a Pompei. Inoltre, neanche nel dibattito in Commissione ci è stata fornita qualche informazione sul piano per il restauro di Pompei, affidato a un team di archeologi tedeschi che dovrebbero collaborare con la Sovrintendenza. Passando agli altri argomenti trattati dal decreto al nostro esame, con l'articolo 2 si intende realizzare la messa in rete di collezioni digitali, per una migliore e più capillare diffusione del nostro patrimonio culturale. A parte il fatto che già esistono progetti in tal senso avviati da tempo, il finanziamento è a breve periodo (e lo hanno detto anche i colleghi intervenuti prima di me), si investono risorse per la formazione di 500 giovani, solo per il 2014, senza assicurare loro una possibilità di lavoro dopo quella data. Intendo però sottolineare, avendo presentato al riguardo un emendamento, che la sperimentazione si limita solo ai giovani delle Regioni del Sud. Come al solito i giovani delle Regioni del Nord non se li ricorda mai nessuno: nes-su-no! Alla fine di questi progetti che fine farà il lavoro svolto, chi ne seguirà gli sviluppi e ne assicurerà la fruizione nel tempo? A nostro parere altre risorse gettate al vento. L'articolo 3, assicura alle esangui casse del MIBAC gli introiti della bigliettazione. Al riguardo, abbiamo presentato un emendamento perché, secondo noi, si sarebbe dovuto osare di più, ovvero sancire l'obbligo per il MIBAC di riassegnare le risorse ai singoli siti culturali che le producono. In tal modo con questi proventi non si potrebbero più finanziare musei totalmente in perdita, frequentati da un numero di visitatori che si possono contare sulle dita di una mano e che si continua a tenere aperti solo per distribuire qualche stipendio. Anche questi, nell'attuale situazione, sono sprechi! I conti del nostro patrimonio culturale sono tragici: tutte le biglietterie statali italiane messe insieme hanno fatto introiti, nel 2012, per un centinaio di milioni di euro. Il Museo del Louvre, da solo, incassa molto più di noi. Occorre perciò far chiarezza nel caos incontrollabile degli ingressi liberi. Anche su questo è stato presentato un emendamento. La media nazionale, del resto, è illuminante: per vedere i nostri tesori, i visitatori paganti sono solo 16 milioni su 36 milioni e mezzo; più di 20 milioni di persone entrano gratis nei nostri musei. È vero, la cultura è per tutti, però forse bisogna fare un passo indietro. A nostro parere ciò è insostenibile! Pensiamo, ad esempio, al Pantheon, a qualche metro da noi: ingresso gratuito. Se si prevedesse il pagamento di un biglietto d'ingresso di un euro, pensate quanti soldi entrerebbero nelle casse del Ministero e a quante cose si potrebbero fare con un solo euro per l'ingresso al Pantheon invece dell'ingresso gratuito. Anche per i siti archeologici e museali bisogna ragionare come degli imprenditori (purtroppo occorre fare così in questo momento), cercando di capire dove investire e come sfruttare le poche risorse che abbiamo a disposizione. Faccio l'esempio di alcuni paradossi italiani (quando li ho letti ho rabbrividito): nel 2011, 400 turisti paganti all'area archeologica di Megara Hyblaea oppure, al Museo archeologico Ibleo di Ragusa, 1,4 visitatori al giorno; per non dire del Museo archeologico di Marianopoli, con due visitatori a settimana, per un incasso totale di 4 euro, ossia 16 al mese, 192 euro all'anno. Scusatemi, ma questi numeri fanno rabbrividire! Forse bisognerebbe avere l'onestà intellettuale di capire dove indirizzare le risorse. Riguardo all'articolo 5, è importante ricordare che la legge 17 aprile 2003, n. 91, istitutiva del Museo nazionale dell'ebraismo italiano e della Shoah, stanziava un finanziamento di 15 milioni di euro (confermato nella finanziaria del 2007); lo stesso importo però è attualmente lievitato a 40 milioni di euro, di cui dovranno esserne reperiti ancora circa 30. Anche in questo caso, senza voler negare l'importanza della memoria storica, non si comprende davvero il motivo di una tale lievitazione dei costi e, stante le difficoltà economiche in cui versa il Paese, avremmo voluto, se non un diverso, almeno un più oculato utilizzo delle risorse, magari aumentano i miseri 2 milioni di euro previsti per «interventi indifferibili e urgenti di tutela di beni culturali». A tal proposito (non voglio anticipare nulla), con un emendamento oggi la 7ᵃ Commissione ha approvato un aumento di questa cifra, da 2 a 8 milioni di euro. Anche in questo caso vorrei fare un paragone, non politico ma culturale: 8 milioni di euro per gli Uffizi, quindi un solo sito, 8 milioni di euro per tutti i siti e tutti i musei italiani; 8 milioni di euro per tutto il resto dell'Italia, signor Presidente. Mah! Oltre alle norme che concedono condivisibili agevolazioni ai giovani artisti e al cinema, non possiamo non avanzare critiche alla norma che riguarda l'articolo 14, anche in questo caso una norma che prevede un altro commissario (continuiamo a dire «commissari, commissari, commissari»!). Concludo manifestando le mie perplessità in merito al fatto che, pur propagandato nel titolo del decreto, non c'è traccia di alcuna disposizione o finanziamento che riguardi il turismo, mentre sia il Ministro che il Sottosegretario interessati avevano annunciato un testo volto ad incentivare lo sviluppo di un turismo sostenibile, rispettoso dell'ambiente e delle culture locali. Ancora una volta non si fa nulla o poco per la cultura e per il turismo.
2013-09-18	M5S	BignamiLaura	Il decreto svuota carceri non è forse dovuto a mamma Europa (anche se, di questi tempi, sarebbe meglio definirla matrigna), che ci ha multato? Ma il problema lo abbiamo risolto? No, come al solito; il problema è ancora lì, così come l'articolo 27 della nostra Costituzione, che giace inascoltato e solitario.
2013-09-18	M5S	BignamiLaura	Ma qui ci siamo fermati alla cultura del telequiz e del gossip, da trent'anni presenti nella cattiva maestra della televisione politico commerciale. La Costituzione, all'articolo 9, riconosce che: «La Repubblica promuove lo sviluppo della cultura e la ricerca scientifica» e che «tutela il paesaggio e il patrimonio storico e artistico della Nazione». Le due dimensioni, quella di ricerca e di patrimonio, devono essere considerate dinamicamente intrecciate. Ne consegue che la tutela del patrimonio non può essere intesa solo nel senso prioritariamente commerciale né imprenditoriale, ma deve portare vantaggi educativi ed emancipativi a ciascun cittadino, provvedendo anzi a concedere maggiori opportunità attraverso scuola e impiego qualificato. Che l'arte sia un grandissimo valore lo capisce invece chi? La criminalità organizzata. Il terzo mercato più lucroso, dopo armi e droga, è il traffico illecito di opere d'arte, con profitti globali stimati intorno agli otto miliardi di euro. L'investimento o il reinvestimento di capitali illeciti nell'arte è uno dei più sicuri, perché non perde valore. Loro lo hanno capito: loro. Paghiamo per i soldi che abbiamo speso malamente e paghiamo l'Europa per ciò che non abbiamo fatto. Paghiamo dazio per il passato e paghiamo pegno per il futuro... che cosa ci resta? Inseguiamo e siamo inseguiti. Fino a quando continueremo con questa solfa? Quanto ci vuole per capire che questo non è il passo giusto? Iniziamo a cambiare il passo e facciamolo in difesa di ciò che ci distingue nel mondo, la cultura, che è originata dal genio che ci identifica. Ce ne occupiamo qui ed ora solo perché, come al solito, la maestrina Europa ha minacciato di sculacciarci di nuovo. Arriviamo quindi al decreto cultura, partorito nella stanza dei bottoni e, spero bene, non nella stanza del bottino.
2013-09-18	PD	MarcucciAndrea	L'articolo 1 detta norme per accelerare la realizzazione del «Grande Progetto Pompei» e per la rigenerazione urbana, la riqualificazione ambientale e la valorizzazione della Reggia di Caserta e del Polo museale di Napoli... (Brusìo). PRESIDENTE. Colleghi, consentite al relatore di svolgere la sua relazione in condizioni accettabili. MARCUCCI, relatore. ...nonché per la promozione del percorso turistico-culturale delle residenze borboniche. Con riguardo a Pompei, va rammentato come negli ultimi anni siano state percorse molteplici strade al fine di migliorare la governance del sito e ottimizzarne la gestione. Purtroppo, però, nessuna delle soluzioni ha finora dato i risultati sperati, come del resto verificato di recente dalla Commissione nel corso di un sopralluogo, mirato proprio ad approfondire i principali profili di criticità. Anche la recente assegnazione di una consistente quota di finanziamenti europei, attraverso il «Grande Progetto Pompei», rischia di essere vanificata da lungaggini burocratiche che impediscono il rispetto della necessaria tempistica. Va quindi dato atto al Governo di essersi assunto la responsabilità di alcune modifiche ordinamentali importanti, attraverso le quali confida di conseguire migliori risultati. In primo luogo, viene previsto un responsabile unico, denominato direttore generale di progetto, per la realizzazione del programma straordinario di interventi destinati a Pompei, ai sensi del decreto-legge 31 marzo 2011, n. 34. Il direttore generale di progetto è coadiuvato da una struttura di supporto appositamente costituita da un massimo di venti unità di personale del Ministero dei beni e delle attività culturali e del turismo e di altre amministrazioni centrali, nonché da cinque esperti nelle materie interessate. Egli ha il compito di definire ed approvare gli elaborati progettuali degli interventi di recupero e restauro propedeutici alla pronta attuazione del «Grande Progetto Pompei». L'articolo 1 costituisce inoltre l'Unità «Grande Pompei», con il compito di far convergere in un'unica sede tutte le decisioni amministrative necessarie alla realizzazione dei piani, dei progetti e degli interventi strumentali per consentire il rilancio economico‑sociale e la riqualificazione ambientale ed urbanistica dei Comuni interessati dal piano di gestione del sito Unesco. Il legale rappresentante dell'Unità è il direttore che si avvale di un Comitato di gestione - a tal riguardo la Commissione ha una serie di proposte emendative, che esamineremo in seguito, che tendono a migliorare la razionalità della governance stessa - composto dal Ministro dei beni e delle attività culturali e del turismo (o da un suo delegato), dal Ministro per la coesione territoriale, dal Presidente della Regione Campania e da quello della Provincia di Napoli, nonché dai Sindaci dei Comuni interessati. All'Unità spetta anche la promozione e la sollecitazione di erogazioni liberali, sponsorizzazioni e forme anche innovative di partenariato pubblico‑privato. L'Unità può, infine, disporre l'utilizzo dei giovani tirocinanti. Sempre l'articolo 1 del decreto reca poi una modifica estremamente rilevante in tema di organizzazione del Ministero dei beni e delle attività culturali e del turismo. Esso dispone infatti l'istituzione della soprintendenza speciale per i beni archeologici di Pompei, Ercolano e Stabia, che succede alla soprintendenza speciale per i beni archeologici di Napoli e Pompei, con ambito di competenza limitato alle sole aree archeologiche indicate. Alla soprintendenza speciale per il patrimonio storico, artistico ed etnoantropologico e per il polo museale della città di Napoli sono invece affidati i compiti di tutela e di gestione della Reggia di Caserta, a tal fine modificandone opportunamente la denominazione. Si tratta di una modifica sicuramente rilevante, che contraddice il processo di accorpamento condotto negli ultimi anni e di cui il Governo si assume per intero la responsabilità. La Commissione ha approvato diversi emendamenti che vanno incontro alle esigenze di trasparenza e pubblicità degli atti compiuti dal direttore generale di progetto e di definizione dei requisiti per la nomina dello stesso, che dovrà provenire dalle fila dell'amministrazione dello Stato e non dovrà aver avuto condanne passate in giudicato per reati contro la pubblica amministrazione. La Commissione ha altresì provveduto ad approvare, con un emendamento, la posizione del vicedirettore, senza oneri aggiuntivi. L'articolo 2 reca misure urgenti per la prosecuzione delle attività di inventariazione e digitalizzazione del patrimonio culturale italiano e per l'attuazione del progetto «500 giovani per la cultura»: con questa norma il Ministero intende proseguire il recupero di risorse digitali e la digitalizzazione di nuovi contenuti per la creazione delle collezioni digitali dei musei e realizzare l'interoperabilità di importanti banche dati con il Sistema cultura Italia. Per la realizzazione del programma è previsto un piano di formazione e tirocinio di 500 giovani, aggiuntivi rispetto ai 1000 di cui al decreto-legge sull'occupazione giovanile, i quali saranno reclutati tramite selezione pubblica. Affinché le competenze acquisite siano spendibili successivamente, un emendamento approvato dalla Commissione stabilisce che, al termine del tirocinio, ai partecipanti sia conferito un attestato finale valido come titolo in occasione di successive selezioni del Ministero dei beni e delle attività culturali e del turismo. L'articolo 2- bis, introdotto dalla Commissione, stabilisce un regime di protezione e salvaguardia delle botteghe storiche tradizionali in accordo con le convenzioni Unesco. L'articolo 3 reca disposizioni finanziarie urgenti per garantire la regolare apertura al pubblico degli istituti e dei luoghi di cultura. Si rammenta che la legge finanziaria per il 2008 aveva disposto che i proventi della bigliettazione fossero trasferiti al Ministero dell'economia e riassegnati solo parzialmente - molto parzialmente, aggiungo io - all'amministrazione dei beni culturali. Il decreto in esame abroga tale disposizione e assai opportunamente reintroduce l'assegnazione integrale ai beni culturali degli introiti prodotti dai luoghi della cultura, generalizzando così l'esperienza già in atto presso i poli museali. In tal modo si confida di poter far fronte ad alcune criticità, come ad esempio l'impossibilità di una regolare apertura al pubblico dei siti culturali, causata dalla mancanza di risorse per il necessario personale. All'interno del presente articolo è stato infine approvato un chiarimento relativo alla recente legge sulla qualificazione dei restauratori. L'articolo 4 intende favorire lo sviluppo delle biblioteche e degli archivi, nonché la promozione della recitazione e della lettura, allargando fra l'altro le ipotesi di accesso libero e gratuito alla lettura di opere e pubblicazioni contenenti ricerche finanziate con fondi pubblici. La norma amplia altresì le ipotesi in cui non è considerata pubblica l'esecuzione dì un'opera, inserendo le biblioteche e, grazie ad un emendamento approvato dalla Commissione, anche gli archivi e i musei, tra i luoghi in cui la rappresentazione dell'opera non è da ritenersi pubblica, se realizzata ai fini di promozione culturale e di valorizzazione dell'opera stessa. Altri emendamenti approvati dalla Commissione intervengono integrando i finanziamenti alle istituzioni culturali, ma anche dettando norme sul decoro delle aree di valore culturale e sul riconoscimento del valore culturale e storico del carnevale. L'articolo 5 reca disposizioni urgenti per l'attuazione del progetto «Nuovi Uffizi», per la realizzazione del Museo nazionale dell'ebraismo italiano e della Shoah e per ulteriori interventi di tutela. Si tratta di misure di grandissima valenza e urgenza, tenuto conto del rilievo internazionale assoluto dei siti culturali coinvolti e della necessità che relativi lavori vengano avviati e completati. In particolare, per consentire la prosecuzione del progetto «Nuovi Uffizi», il decreto autorizza una spesa di 8 milioni di euro. In proposito, ricordo che il progetto «Nuovi Uffizi», approvato nel 2004, porterà, a lavori ultimati, al raddoppio della superficie espositiva. Quanto al Museo nazionale dell'ebraismo italiano e della Shoah, esso è stato istituito a Ferrara nel 2003, al fine di riconoscere e valorizzare la bimillenaria presenza ebraica in Italia. Rispetto ad un costo totale dell'intervento pari a 40.793.000 euro, il finanziamento complessivo ritenuto ancora occorrente è di 31.793.000 euro, dei quali 30.012.000 euro per il cosiddetto secondo lotto e 1.781.000 euro per l'allestimento dell'apparato scenografico necessario. La norma finanzia con 4 milioni di euro parte delle spese previste per il secondo lotto, che consiste nella costruzione dell'importante corpo di entrata al Museo, il quale completerebbe la sistemazione esterna. La Commissione ha emendato l'articolo 5 inserendo dei fondi aggiuntivi a disposizione del Ministero dei beni e delle attività culturali anche per un'opera importante, finanziata a Roma, il Mausoleo di Augusto. L'articolo 6 reca disposizioni urgenti per la realizzazione di centri di produzione di arte contemporanea per giovani artisti, sia italiani che di altre nazionalità, affinché un grande patrimonio di talenti creativi non finisca per andare irrimediabilmente perso a causa dell'impossibilità, per i giovani, di disporre delle strutture necessarie nelle quali far crescere e sviluppare idee e contenuti artistici. A tal fine, si prevede che siano ad essi destinati i beni immobili, non utilizzabili per altre finalità istituzionali, di proprietà dello Stato e di enti pubblici nazionali, a condizioni, tuttavia, non sufficientemente agevolate. Lo sottolineiamo al Governo, perché il provvedimento rischia di non essere incisivo in questo ambito, come invece riteniamo debba essere. Inoltre, sempre con riferimento alla promozione dell'arte contemporanea, la Commissione ha stabilizzato, riducendolo, il finanziamento del Museo di arte contemporanea di Roma. Passando al Capo II, che contiene norme per il rilancio del cinema, delle attività musicali e dello spettacolo dal vivo, segnalo anzitutto l'articolo 7, che reca misure urgenti per la promozione della musica di giovani artisti e compositori emergenti, introducendo per la prima volta un pacchetto di misure organiche di defiscalizzazione delle spese di sviluppo, produzione, digitalizzazione e promozione delle registrazioni fonografiche o videoclip musicali per le opere prime o seconde di nuovi talenti. Le norme sono ispirate al tax credit cinematografico, che in questi primi quattro anni di attuazione ha dato prova positiva di sé. La Commissione ha introdotto anche norme di semplificazione per gli spettacoli dal vivo, in particolare per quelli fino ad un massimo di 200 partecipanti, relativamente ai quali la licenza prevista dal Testo unico sulla pubblica sicurezza dovrà essere sostituita da una segnalazione certificata di inizio attività, quindi con una forte semplificazione burocratica. L'articolo 8 rende stabile dal 2014, e non più legata a proroghe triennali (ne evidenzio l'importanza), la disciplina del tax credit cinematografico, la cui scadenza è attualmente fissata al 31 dicembre 2014. Si tratta di una norma di grande rilievo, anche perché le risorse a tal fine stanziate per il 2013 sono ad esaurimento e quelle del 2014 non sono sufficienti. La norma di stabilizzazione è in ogni caso subordinata all'autorizzazione della Commissione europea che il Ministero si è impegnato a richiedere. La Commissione ha introdotto l'estensione dell'efficacia della normativa all'audiovisivo e alle fiction, incrementando le dotazioni finanziarie. Si tratta di una norma da molto tempo richiesta dagli operatori del settore che potrà dare una spinta importante al cinema e all'audiovisivo sia in termini di sviluppo economico che di produzioni di nuovi e innovativi prodotti. La 7ᵃ Commissione ha anche approvato una modifica al disegno di legge che prevede la creazione presso il MIBACT di un tavolo tecnico operativo al fine di ottimizzare la capacità dell'Italia di accedere alle misure di sostegno all'industria culturale e creativa del Programma Europa Creativa 2014-2020. L'articolo 9 reca disposizioni urgenti per assicurare la trasparenza, la semplificazione e l'efficacia del sistema di contribuzione pubblica allo spettacolo e al cinema. Attualmente, l'assegnazione di contributi alle attività di spettacolo dal vivo avviene dietro presentazione delle domande da parte degli organismi interessati, con valutazione dei programmi e dei relativi preventivi finanziari riferiti all'anno in corso. Per consentire la liquidità necessaria ai conseguimento degli obiettivi artistici l'amministrazione può erogare anticipazioni fino all'80 per cento dell'ultimo contributo assegnato. Una volta che l'attività sia stata interamente svolta e correttamente rendicontata, l'amministrazione provvede a saldare l'importo del contributo, detraendo ovviamente le quote già eventualmente erogate in sede di anticipazione. Nei casi, frequenti, di preventivi anomali rispetto all'attività effettivamente svolta, l'amministrazione difficilmente è in grado di recuperare l'importo dell'assegnazione e attribuirlo a favore di altri organismi: il più delle volte deve limitarsi a considerare perse le somme in questione. Appare dunque preferibile riferirsi alle attività svolte e rendicontate per l'anno/esercizio solare. La Commissione, tuttavia, ha ritenuto opportuno precisare che i contributi non saranno "assegnati" a fine stagione, bensì ad inizio stagione e successivamente "saldati", completata l'erogazione, alla fine della medesima, una volta verificato il rispetto degli impegni assunti all'atto della richiesta. Un secondo emendamento approvato riguarda la riduzione della misura degli interessi che gravano su enti, associazioni e fondazioni che operano nel settore dello spettacolo. L'articolo 9 reca altresì disposizioni necessarie ai fini della trasparenza nel settore dello spettacolo, prevedendo che gli enti finanziati a valere sul FUS pubblichino e aggiornino determinate informazioni relative ai titolari di incarichi amministrativi ed artistici di vertice, di incarichi dirigenziali, nonché di collaborazione o consulenza. Infine vengono esentate dall'imposta di bollo le istanze presentate alle direzioni generali del cinema e dello spettacolo dal vivo onde favorire l'utilizzo di piattaforme on line. L'articolo 10 assicura la prosecuzione del funzionamento dei teatri e degli enti pubblici e privati operanti nel settore dei beni e delle attività culturali, riducendo i tagli di spesa previsti per i consumi intermedi nei confronti di tutti gli enti iscritti nell'elenco ISTAT. Tali istituti, difatti, operano in un settore molto particolare per cui il taglio dei consumi intermedi risulta di difficile praticabilità e, soprattutto, pone a serio rischio la loro stessa esistenza. Si tratta, in particolare, di tutte le fondazioni lirico-sinfoniche, nonché di undici enti vigilati dal MIBACT e dei diciassette teatri stabili pubblici. Su questo credo che, in sede di Aula, con il favore del Governo, si debbano presentare proposte aggiuntive per far fronte all'assoluta necessità di queste istituzioni culturali. L'articolo 11 detta disposizioni urgenti per il risanamento e il rilancio delle fondazioni lirico-sinfoniche che stanno registrando in questi ultimi esercizi, una delle più gravi crisi economiche e finanziarie della loro lunga vita: l'originaria carenza di capitalizzazione, già presente con la riforma del 1996 che trasformò gli enti lirici in fondazioni di diritto privato, e i crescenti costi di produzione ( in primis quelli del personale), che non hanno trovato nel decremento del Fondo unico per lo spettacolo un adeguato sostegno finanziario, comportano attualmente profonde crisi strutturali, evidenti soprattutto nell'amministrazione straordinaria cui sono sottoposti ben tre di tali importanti organismi. L'attuale indebitamento complessivo oggi è valutabile intorno ai 370 milioni di euro. La norma ha lo scopo di avviare immediatamente il risanamento della gestione delle fondazioni maggiormente compromesse sul piano economico-finanziario e patrimoniale, offrendo agli enti capaci di avanzare un piano di rientro dal debito e di riorganizzazione complessiva della gestione un finanziamento a carattere rotativo, per la durata massima di 30 anni, che ammonta complessivamente, sulle due annualità, a 75 milioni di euro. L'impiego di consistenti risorse finanziarie da parte dello Stato comporta che l'azione di risanamento sia coordinata da una figura che rappresenti a livello centrale le istanze e le esigenze di tutte le fondazioni coinvolte nel piano di risanamento: il Governo dovrà nominare, quindi, un commissario straordinario, deputato ad analizzare e valutare i piani, a sovrintendere alla loro attuazione, ad esigere eventuali integrazioni e modifiche, facendo rispettare rigorosamente le scadenze concordate. La strategia generale del provvedimento non può prescindere dalla tempestiva valutazione delle urgenti esigenze degli enti in immediata crisi di liquidità: la norma prevede infatti che, nelle more del perfezionamento del piano di risanamento, già dall'anno 2013 una quota di 24 milioni di euro - parte dei 75 - possa essere anticipata dal Ministero, su indicazione del commissario straordinario, alle fondazioni in maggiore difficoltà. Nei confronti degli enti in crisi che non abbiano avviato la negoziazione per la ristrutturazione del debito è prevista la sanzione della liquidazione coatta amministrativa, unitamente al recupero delle anticipazioni finanziarie concesse. Quanto alla destinazione del personale in esubero, non è possibile, allo stato degli atti, determinare l'entità esatta del costo aziendale di cui la fondazione sarebbe liberata con i piani di risanamento, atteso che la riduzione di personale è elastica (fino a un massimo del 50 per cento). L'articolo 11 affronta anche alcune problematiche in tema di governance delle fondazioni lirico-sinfoniche, dettando forme più appropriate di controllo degli atti di gestione e di verifica della sostenibilità economico-finanziaria di determinate spese. Si stabilisce, quindi, l'obbligo di adeguare gli statuti degli enti, entro il 31 dicembre (termine poi emendato dalla Commissione), prevedendo una struttura organizzativa con una serie prestabilita di organi (presidente, organo di indirizzo, organo di gestione, organo di validazione degli atti adottati dall'organo di gestione). Si prevede la partecipazione nel consiglio d'indirizzo dei soci fondatori privati. PRESIDENTE. Senatore Marcucci, la invito a concludere. MARCUCCI, relatore. Chiedo scusa, arrivo alla conclusione. Il Capo III del provvedimento detta, infine, disposizioni urgenti per assicurare efficienti risorse al sistema dei beni e delle attività culturali. In particolare, si intende agevolare la diffusione di donazioni di modico valore, inizialmente 5.000 euro, aumentati in sede di Commissione a 10.000. L'articolo 13 ripristina gli organismi collegiali operanti presso il Ministero dei beni e delle attività culturali e del turismo. Infine, gli articoli 14 e 15 del provvedimento sono relativi alle coperture finanziarie. Questo provvedimento è il frutto di un grande sforzo da parte del Governo, che dimostra attenzione nei confronti del mondo della cultura, considerando la cultura anche un veicolo di sviluppo economico. Il Parlamento, con l'attività della Commissione, che dal mio punto di vista ha migliorato il testo del decreto, ha fornito un contributo essenziale.
2013-09-18	PD	MineoCorradino	Signor Presidente, ieri in quest'Aula abbiamo ricordato il senatore Andreotti, ne abbiamo lodato i meriti e anche il cursus honorum assolutamente straordinario; ascoltando gli interventi, però, mi rendevo conto di quanto sia distante la politica che dovremmo fare da quella che ha caratterizzato Andreotti. La navigazione sapiente, la composizione, la mediazione, il compromesso avevano forse un senso in un mondo in cui la politica internazionale era data: c'era la guerra fredda che durava nel tempo e la politica nazionale si svolgeva all'interno di parallele ben determinate. Oggi fare politica così non si può più. Oggi in Europa e in Italia, senza una visione del futuro, senza compiere scelte coraggiose, non si fa politica: con quel tipo di compromesso si rischia di rendere ancora più arcaico il nostro Stato, ancora più inefficiente la macchina amministrativa. Ho fatto questa premessa perché il decreto che oggi andiamo ad esaminare e a votare rappresenta, secondo me, una prima notizia positiva, una tendenziale inversione di tendenza dal punto di vista della politica del Governo, intanto perché investe in cultura, e investire in cultura significa, dal mio punto di vista, recuperare l'orgoglio delle nostre radici, del nostro essere italiani in Europa. Investe in cultura invece di limitarsi ad amministrare, ad alimentare una spesa assistenziale, a lasciare che una parte dei soldi pubblici alimenti la corruzione o il rapporto improprio fra politica e affari. È un'inversione di tendenza. Si poteva fare di più, probabilmente, ma vale la pena sottolineare alcuni aspetti contenuti nel decreto in esame. Anzitutto l'intervento straordinario per Pompei, anche con una struttura straordinaria. Perché Pompei e non, per esempio, l'arabo-normanno in Sicilia? Perché su Pompei saremo giudicati tutti. Ci sono stati grandi investimenti europei su Pompei: è il destino di questo straordinario patrimonio dell'Italia e la cartina al tornasole del nostro futuro, della nostra capacità di risanare. C'è un intervento, anche questo straordinario, per aiutare le fondazioni lirico-sinfoniche (e ne hanno bisogno), e se sarà coniugato con un recupero di efficienza nella gestione riusciremo a salvare questo patrimonio, e anche manodopera molto qualificata. Ancora, oltre ad alcune aperture di credito per altre iniziative, dagli Uffizi al mausoleo di Augusto a Roma, attraverso il criterio del credito di imposta, qualche soldo viene destinato al cinema: certamente molto meno di quanto non facciano i nostri vicini francesi, ma comunque anche questo, date le risorse limitate, è un fatto assolutamente positivo. Do atto, proprio perché limitate sono le risorse, che la Commissione, maggioranza e opposizione, e il presidente Marcucci hanno fatto del loro meglio per qualificare il decreto in esame e renderlo, appunto, prospettiva, premessa di una inversione di tendenza. Devo però dire in conclusione che da questo Governo ci aspetteremmo molto di più e di meglio. Se c'è un problema di finanziamento di Pompei o delle fondazioni lirico-sinfoniche è anche perché abbiamo fatto scelte improprie e sbagliate, che ci vengono rinfacciate dall'Europa. Mi riferisco, per esempio, alla decisione sbagliata di avere abolito l'IMU per tutte le categorie di reddito. Il commissario Rehn ce lo ha fatto notare: non è questo il risanamento che dobbiamo fare, non è questa la visione del futuro che dobbiamo avere; investire in cultura è esattamente il contrario che dare i soldi per onorare promesse elettorali o per stabilire che la proprietà non si tocca, anche quando questa proprietà ha la possibilità di contribuire. In conclusione, secondo me il Governo e il presidente Letta, partendo da questa inversione di tendenza e di investimento sulla cultura, dovrebbero chiedere all'Europa che quando investiamo in cultura o nella difesa dell'assetto idrogeologico, beni che sono dell'umanità e non solo di noi italiani, beh, allora questi investimenti non dovrebbero essere considerati nell'esercizio fiscale del pareggio di bilancio. Lì potremmo e dovremmo anche investire contraendo debiti, perché si tratta non di spesa corrente ma di una spesa che prepara il futuro.
2013-09-18	PD	FattoriniEmma	Siccome ho a disposizione solo quattro minuti, vorrei spenderli per una testimonianza personale. Sono appena tornata da una missione in Kazakistan, una terra difficile per questioni complicatissime inerenti a diritti umani, petrolio e ricchezza, e una delle cose che mi ha colpito di più è la vera fame (più che passione) per la nostra cultura: in 500 metri si susseguono un teatro con più di 1.500 posti, diversi auditorium, mostre d'arte, e la domanda continua è rivolta all'Italia. Tra pochi giorni verrà inaugurato una grande teatro lirico che ha come direttore artistico un italiano, Graziani, e i musicisti sono del Teatro Alla Scala. Tutta l'area pullulava di italiani; noi eravamo lì per i diritti umani, il petrolio e la ricchezza, ma questa è la cosa pazzesca che ha colpito tutti. Peraltro, all'inaugurazione sarà suonata l'opera di Verdi «Attila». Il secondo minuto lo dedico sempre a una mia vicenda personale e cioè al fatto che al mio ritorno sono in scadenza delle borse di studio in Europa e in parte del Nord America: sono stata "perseguitata" da miei studenti post-dottorato, ragazzi bravissimi, che chiedevano borse di studio, e sono qui con sei lettere di presentazione di ottimi elementi. Come terzo e ultimo punto, anche se ci sarebbe tantissimo da dire, vorrei fare una piccola richiesta al ministro Bray, se mi ascolta. All'articolo 2, Capo I, del decreto-legge in esame, recante misure urgenti per la prosecuzione delle attività di inventariazione e digitalizzazione del patrimonio culturale italiano e per l'attuazione del progetto «500 giovani per la cultura», mi chiedevo - approfittando della grande fortuna di averla qui - perché delle Regioni meridionali manchi solo la Basilicata, che ho potuto constatare essere ricchissima di giovani che si applicano proprio a questo tipo di attività, come quasi tutti i ragazzi, del resto, ma lì in modo particolare perché il rapporto tra turismo, cultura e promozione dei giovani, volano dell'economia, è fondamentale. Lei lo sa bene, perché si è occupato di Puglia. Ma perché ci si occupa della Puglia e della Campania e, nel mezzo, niente della Basilicata, nonostante Matera sia candidata insieme a Ravenna (e non so quale delle due sia la migliore, perché il mio cuore batte per tutte e due) come capitale della cultura europea?
2013-09-19	LN	CentinaioGianMarco	L'emendamento 1.1 propone di sopprimere interamente l'articolo 1, perché siamo totalmente contrari - come abbiamo detto in Commissione - alla proposta di istituire un ulteriore commissario per quanto riguarda la zona di Pompei. Questo per il semplice motivo che, quando la 7ᵃ Commissione si è recata per un sopralluogo a Pompei, tutti coloro che ci hanno relazionato in merito alla situazione del sito ci hanno detto che tutto andava bene e che, nonostante alcuni ritardi, l'impegno del Governo italiano nei confronti dell'Europa sarebbe stato ottemperato.
2013-09-19	M5S	PepeBartolomeo	Signor Presidente, onorevoli senatori, in questi giorni in Campania, nelle terre di Gomorra, quella che da sempre noi campani chiamiamo terra dei veleni, si sta «scoprendo l'acqua calda». I pentiti hanno indicato i luoghi in cui sarebbero stati sotterrati rifiuti tossici e pericolosi - sono migliaia - di provenienza industriale. Attenzione, è dunque un problema industriale. È un problema nascosto dalla scenografia dell'immondizia per strada: la «monnezza» per strada, infatti, è un trucco per nascondere che si tratta di un problema industriale. Come dicevo, i pentiti fanno scoprire bidoni caduti dal Nord Italia, dal Nord Europa o da chissà dove, sepolti in quelle terre dove l'industria praticamente non c'è, dove il lavoro non c'è. Scopriamo in questi giorni l'acqua calda! Signor Presidente, dobbiamo dire grazie alla camorra, per la sua trasparenza, o grazie allo Stato, che per molti anni ha latitato e tuttora è latitante? Scopriamo l'acqua calda, signor Presidente: l'acqua calda della falda inquinata, l'acqua calda tossica, l'acqua calda che avvelena la gente. Un'acqua che si beve, che tutti mangiamo nei pomodori, nelle mozzarelle e nel pane; un'acqua che sgorga dal rubinetto, che compriamo al supermercato, che troviamo nei prodotti surgelati in tutti i banconi d'Italia, perché costa poco. E costa poco perché nessuno la vuole. Costa poco, ma la paghiamo a caro prezzo, con la malattia e i morti. La falda è inquinata, e l'avete inquinata voi tutti. Voi con gli interessi personali, con la corruzione, con l'indifferenza, con il segreto di Stato, con le affermazioni di Ministri e onorevoli che sono venuti a raccontare che era tutta colpa degli stili di vita degli abitanti di quella terra e a proporci come soluzione al problema altre discariche (forse le cento che abbiamo non gli sono venute bene?) o sono venuti a proporci un secondo inceneritore (forse il primo non gli era venuto bene). Chiediamo allora ufficialmente allo Stato che assicuri alla gente stili di vita corretti, terra non contaminata, acqua non contaminata, cibo non contaminato, aria non contaminata. In questi giorni un pentito si è svegliato e ha parlato di cose che tutti sapevamo e che dicevamo inascoltati da anni. Perché? Perché parla solo ora? Perché tutti lo ascoltano solo ora? Perché fino ad ora tutti facevano finta di niente? Perché le Commissioni sulle ecomafie hanno secretato la verità, esponendo la popolazione ad un pericolo mortale?
2013-09-19	PD	VattuoneVito	Signora Presidente, siamo soddisfatti della risposta per quanto riguarda l'Europa e non avevamo dubbi, avendo già sentito le dichiarazioni del Ministro relative alla spinta ad arrivare ad un livello di integrazione adeguata, che in futuro ci possa far raggiungere quel sogno europeo che tutti auspichiamo. Con riferimento alla flotta navale, speriamo che si metta in campo un piano più concreto e più efficace nell'immediato.
2013-09-19	PD	VattuoneVito	Signora Presidente, signor Ministro, con riferimento alla parte riguardante l'Europa, potrei dire che è rimasta completamente inevasa la domanda relativa alla flotta navale, spero per mancanza di tempo e non per altri motivi.
2013-09-24	LN	StucchiGiacomo	Signor Presidente, siamo chiamati a commemorare il collega Emilio Colombo, che era l'ultimo membro della Costituente ancora in vita. È stato Presidente del Consiglio più volte, è stato più volte Ministro, è stato europarlamentare, è stato nominato senatore a vita, ha fatto tante cose nella sua lunga vita. Morto a 93 anni, ha partecipato a tutta la storia repubblicana, della prima e della seconda Repubblica: fino al 1992 è stato in Parlamento e poi è ritornato, dopo essere stato nominato senatore a vita. Credo che anche in campo europeo il senatore Colombo abbia svolto un ruolo importante: a prescindere dalla funzione di Presidente del Parlamento europeo, ha comunque svolto in quell'ambito delle iniziative che sicuramente hanno contribuito alla creazione delle istituzioni europee. La testimonianza, poi, del suo lavoro sta sicuramente nelle innumerevoli preferenze che prese quando si candidò alle elezioni europee del 1979. Più che ripetere, in quest'Aula cose dette ed apprezzamenti già espressi da altri colleghi che mi hanno preceduto, ritengo che sia opportuno riconoscere l'importante ruolo politico da lui svolto in questi anni e comunque la sua onestà intellettuale, che ha dimostrato anche in alcuni passaggi difficili della sua esperienza politica. Detto questo, tuttavia, come Gruppo della Lega non possiamo dimenticare che le posizioni di Emilio Colombo erano spesso divergenti rispetto alle idee del nostro movimento, che non vedeva comunque in lui un nemico, ma un fiero avversario politico, un collega e una persona con cui ci si confrontava nella consapevolezza di avere delle tesi differenti. Sicuramente Emilio Colombo aveva dei difetti, come tutti noi, ma non poteva di certo essere ascritto a lui il difetto dell'ipocrisia: amava parlar chiaro. Per questo, con la stessa sincerità con la quale usava esprimersi Emilio Colombo, a lui indirizziamo il nostro sincero saluto come parlamentare, come Ministro, come componente importante di questo consesso e come persona che ha contribuito ad aiutare il nostro Paese a superare e a vincere sfide significative della nostra storia.
2013-09-24	PD	ZavoliSergio	Signor Presidente, mi scusi se colgo questo breve spazio di tempo tra la sua introduzione e il mio discorso per intervenire con questo tono di voce che è un po' la conseguenza dello stordimento del discorso che lei ha voluto dedicarmi questa mattina rivolgendomi un elogio, che per un verso mi ha riempito di molte lusinghe, ma che ha costretto l'Aula, il Senato, il Parlamento a dedicarmi, grazie alla sua autorevolezza, dei complimenti e degli auguri che hanno toccato profondamente il mio cuore. Signor Presidente, onorevoli senatrici e senatori, dopo il complesso e penetrante intervento del Presidente, mi atterrò ovviamente a quel de minimis che accompagna ogni vita, e che da Emilio Colombo ho appreso direttamente anche in quest'Aula. La morte dell'ultimo costituente trasforma in una sorta di messaggio l'essere appartenuto fedelmente, e fino in fondo, «al vero, straordinario e immeritevole privilegio della mia vita», come mi disse proprio qui, seduto nel primo banco vicino all'entrata dell'emiciclo. Il giorno dell'ultimo discorso tenuto dal suo scranno per inaugurare, con l'elezione del vertice della Camera alta (quindi con un discorso rivolto direttamente a lei), questa legislatura, ci scambiammo le prime parole tratte da una confidenza che non aveva mai toccato argomenti e tonalità così personali: era visibilmente felice di avere ricevuto dall'Aula, quel giorno, un consenso unanime, manifestato con un lungo applauso. E fui certo, forse lo fummo un po' tutti, che quello, in cuor suo, era il congedo. Emilio Colombo resterà l'eminente figura di una politica cui partecipò nei molti incarichi e con le tante responsabilità della sua carriera, per dir così, lasciando autorevoli apprezzamenti sulla competenza e la dedizione spese nei ruoli più ardui, traendone un prestigio dovuto anche alla singolare durata di quella che, con una punta di civetteria, chiamava «la vita di una specie di leader, cui la politica aveva messo in mano gli attrezzi per non sfigurare». Negli annali, si può ben dire, della sua laboriosa appartenenza a quel mondo, ha vissuto una milizia lucida e coerente, testimoniata soprattutto nel sottile esercizio della politica estera, grazie alla disposizione più naturale del suo talento. Nato in una regione bellissima e nondimeno atavicamente avvezza alla realtà della privazione e della lontananza, in una civiltà contadina stretta tra le vigne e gli ulivi, amava ricordare un singolare sbocco al mare della Basilicata nel fondo di una lingua di terra inventata, si direbbe, dal bisogno di un varco mentale (fatto di quella trasparenza che lei, Presidente, ha richiamato più volte nella sua introduzione), un moto dell'animo che non tradisse le fedeltà solidali di Rocco Scotellaro, il poeta dell'uva e dei braccianti, né di Leonardo Sinisgalli, il poeta della «Civiltà delle macchine», e di Giandomenico Giagni, il terzo dei poeti lucani, al quale si deve l'invenzione del «Teatro dell'usignolo», una memorabile medaglia ancora sul petto del servizio pubblico radiotelevisivo. Nella casa quasi patrizia di Potenza, in cui ebbe l'amabilità d'intrattenermi, coltivò la sua vita in mezzo a quella sorta di oratorio civile cresciutogli intorno con naturalezza, come un signore che, avendo preso la strada per Roma, voleva dedicarla, così sentiva la gente, alla sua piccola patria. Aveva novantatré anni, come lei, signor Presidente, ha ricordato. Era senatore a vita. Fu Premier, più volte Ministro, Presidente del Parlamento europeo. Stimato nelle cancellerie, non solo del continente. Tenuto in onore dalla Chiesa; amico dei riformisti; laicamente degasperiano. C'era di che abbondare nell'idea che stringersi attorno a un concittadino con quei poteri, e di quel prestigio, giustificasse ad oltranza il credito dell'uomo politico più votato, in proporzione, d'Italia. Non era un moralista. Con una cospicua variante rispetto all'aforisma andreottiano amava dire che: «chi pensa il meglio sconfigge il peggio». Ma quando «Tv7» trasmise un servizio su un paesino della sua terra, di sole donne vestite tutte di nero perché i mariti erano emigrati - e volendo vivere in quel modo luttuoso, come fossero tante vedove, per segnalare la loro mite protesta -, allora il presidente Colombo telefonò in via Teulada per dirci, senza tante perifrasi, che a noi mancava la cognizione del tragico, in quel caso del patimento e della fierezza. Parlava con una punta di enfasi, che nel Meridione spesso significa non ingrandire una cosa, ma spiegarla, provando, non di rado, un'emozione. La Carta costituzionale è stata la sua prima fede e la sua ultima inquietudine. Sospinto da un umanesimo cristiano, mai, per la verità, esibito a garanzia del suo credo politico, gli piacevano, e usava, queste parole: «La Costituzione interpreta quel microcosmo che è ciascuno di noi, intorno al quale si dipana la rete di tutte le altre realtà sociali; in cui la libertà non viene declinata come un principio astratto, ma come una condizione umana essenziale e permanente»; é stato il suo ultimo richiamo a qualcosa che vale per ciascuno e per tutti, ma specialmente per chi temesse di vederla sottoposta a qualche indebito sconfinamento nella sua integrità. «Si fa politica non solo per costruire, anche per scongiurare qualcosa», diceva. Era una prova del suo malcelato ottimismo; quello di chi crede che anche a noi, cioè a tutti, spetta il compito - lo dice il salmista, ma spetta anche alla politica - di «far nuove tutte le cose». Lo ricordo, in casa, con la sorella Anna - che gli è stata amica, in qualche modo persino madre - in occasione del Premio Basilicata, la sua orgogliosa, ma non provinciale, predilezione civico-letteraria; e quando, in ragione del mio lavoro, tornai a interpellarlo per «La notte della Repubblica», mi fece un discorso sulla croce, cosi disse, toccata non solo ad Aldo Moro, ma anche alla democrazia italiana. Aveva vissuto quella tremenda esperienza con un'equità dolorosa e responsabile, attento alle sensibilità suscitate da una tragedia nazionale che richiedeva, dirà: «costi atroci in cui la " ratio politica" e la "motivazione umana" non hanno, l'una o l'altra, una precedenza designata rispetto alla grave questione dei diritti e dei doveri, in definitiva della prova estrema: quella di scegliere in un marasma della ragione e dell'animo». Era un idealista senza illusioni e un realista con molte speranze. Come per l'Europa, di cui predicava ed esigeva l'unità anche politica. Gli estremi accenti del suo febbrile invito a non turbare un inderogabile disegno, li ha spesi qui, proprio in quest'Aula. Ai vasti consensi tornatigli unanimemente intorno, dopo una breve, dolentissima pausa, rispose ancora una volta con la mente rivolta a una ponderata, parziale riforma del dettato costituzionale, non rinunciando a manifestare l'auspicio che quel necessario e razionale aggiornamento non ledesse, in nessuna parte, lo spirito della «Carta più ammirata nel mondo»; e ciò in nome di una ragione che smentisse l'inconciliabilità tra i civili, inviolabili principi, e l'obbligo, quando occorra, di pronunciarsi per un'istanza che comprenda, interpreti e unisca tutto il Paese. A ciò si è tenuto, esemplarmente, Emilio Colombo.
2013-09-25	PD	AmatiSilvana	Signora Presidente, nel dichiarare il voto favorevole del Gruppo del Partito Democratico vorrei richiamare l'attenzione su due questioni: una relativa all'importanza del Trattato sul piano internazionale (anche se devo dire che sapere che solamente quattro Nazioni a tutt'oggi lo hanno ratificato non è ovviamente confortante, e ci auguriamo che l'Europa riesca a fare un passo avanti e che noi possiamo essere traino per l'Unione europea) e l'altra relativa al ruolo che l'Italia potrà avere all'interno dell'Unione europea per dare un segno di responsabilità a questa nostra grande Europa. Abbiamo finalmente a disposizione uno strumento internazionale che stabilisce alti standard condivisi sul controllo dei trasferimenti di armi convenzionali, riconoscendo le disastrose conseguenze umanitarie di un commercio irresponsabile, che si fa complice di gravi violazioni dei diritti umani ed ostacola lo sviluppo economico e sociale di intere regioni. È importante sottolineare che, tra le varie tipologie di armamenti, il Trattato regola il commercio delle armi piccole e leggere. Queste, come aveva anche affermato in passato Kofi Annan, già segretario generale delle Nazioni Unite, costituiscono vere e proprie armi di distruzione di massa, accessibili e di facile utilizzo, che alimentano i cosiddetti conflitti a bassa e media intensità, causa comunque di un altissimo numero di vittime civili. Pensiamo al dramma dei bambini soldato, rapiti, picchiati, drogati, armati e messi al servizio dei signori della guerra. I diritti umani, poi, sono interdipendenti e non se ne può promuovere la tutela senza intervenire anche sulle cause strutturali della loro violazione. In questo senso sono stati fatti importantissimi passi avanti con l'adozione di strumenti che mettono al bando le mine antiuomo e le bombe a grappolo. Qui è stato ricordato che importanti Paesi non hanno adottato altre importanti convenzioni. Ricordo che gli Stati Uniti, Israele e altri Paesi non hanno adottato neanche le convenzioni che riguardavano le bombe a grappolo. Le convenzioni internazionali rappresentano passi importanti, ai quali ci si adegua e si cerca di far seguire successivi atti importanti; però esse sono essenziali nella via della democrazia complessiva del mondo. Tuttavia, fino ad oggi non esistevano strumenti internazionali vincolanti rispetto al commercio delle armi convenzionali e gli standard nazionali in materia sono disomogenei. Ora il Trattato, pur riconoscendo il ruolo di primo piano degli Stati nello stabilire discipline nazionali, ne determina comunque standard comuni. Anche la Rete italiana per il disarmo riconosce l'esperienza trentennale maturata dall'Italia quale riferimento legislativo nelle implicazioni umanitarie delle scelte del settore. L'approvazione della legge n. 185 del 1990, più volte ricordata in quest'Aula, ha permesso al nostro Paese di fare un passo avanti decisivo. Non mi voglio dilungare, e chiedo di consegnare il testo integrale del mio intervento in quanto voglio poter votare l'atto prima delle ore 13, anche se avremmo potuto distribuire meglio il nostro tempo, se penso che ieri siamo stati convocati e non abbiamo lavorato affatto. Concludo dicendo che i diritti fondamentali non possono e non devono essere messi in concorrenza con ragioni di ordine economico. Proprio per questo, mettendo alla base di ogni valutazione questo principio, il Gruppo del Partito Democratico dichiara il voto favorevole sul disegno di legge in esame.
2013-09-26	PD	AmatiSilvana	Dopo un primo riconoscimento della gravità del fenomeno da parte delle Nazioni Unite nel 1992, è durante i processi di fronte ai tribunali ad hoc per la ex Iugoslavia e il Ruanda che, per la prima volta, i responsabili degli stupri di massa sono stati dichiarati colpevoli di crimini contro l'umanità. L'interpretazione è stata recepita e inclusa nello statuto della Corte penale internazionale del 1998. Queste pratiche si presentano oggi in tutta la loro drammaticità nei conflitti attualmente in corso, e purtroppo sappiamo che sono troppi. Ancora una volta i conflitti vengono combattuti attraverso il corpo delle donne. Infatti, come ha affermato la rappresentante dell'ONU per la violenza contro le donne, l'obiettivo perseguito attraverso gli stupri di guerra è la distruzione degli elementi fondamentali di una società, fino all'umiliazione del nemico. Queste violenze manifestano una discriminazione strutturale nei confronti delle donne, umiliate per colpire gli uomini «nell'onore». Ed è proprio questa valenza simbolica che manifesta le origini discriminatorie della violenza di genere, riaffermate nella citata Convenzione di Istanbul del Consiglio d'Europa, che le riconosce come violazioni dei diritti umani delle donne. Insieme all'impunità, l'invisibilità del fenomeno è fra gli aspetti più problematici di questo dramma umanitario. Per questo chiediamo con la mozione all'ordine del giorno di oggi che si faccia tutto il possibile e che, soprattutto, non ci sia alcuna ipotesi di amnistia durante i processi di pace. Infine, voglio dire che noi, che abbiamo l'onore di avere voce in quest'Aula, dobbiamo dare voce alle tante donne che sono fuori di qui, senza voce, dobbiamo dare voce al loro dolore e all'ingiustizia che subiscono. Noi abbiamo un grande privilegio: usiamolo.
2013-09-26	PD	AmatiSilvana	La violenza sessuale nei contesti di guerra è una pratica antica, generalizzata e persistente, a lungo percepita come un inevitabile incidente, un eccesso, utilizzata per raggiungere obiettivi politici, per umiliare gli oppositori, soggiogare etnie, terrorizzare le comunità riducendole alla sottomissione e diffondere gravi infezioni come l'HIV. Gli stupri di massa costituiscono un'aberrante gratifica per le truppe o i gruppi che li mettono in atto. Spesso le donne vengono ridotte in schiavitù, vittime della tratta delle persone. Forse i colleghi ricorderanno che della tratta si è occupata positivamente la Convenzione n. 197 del 2005 del Consiglio d'Europa, che abbiamo discusso in quest'Aula lo scorso anno.
2013-10-01	PD	PaduaVenera	Signor Presidente, un breve pensiero per quanto accaduto ieri a Sampieri, nel Comune di Scicli: avrete sentito di questo terribile accadimento. Ancora una volta assistiamo, sempre più esterrefatti e sconvolti, a quello che accade, alla morte di uomini e donne che fuggono da una situazione di guerra, di dolore, di disagio. Questa volta è successo proprio a casa mia. Ero lì, su quella spiaggia splendida, che tanti di voi hanno conosciuto e apprezzato; spiaggia che, però, ha dato la morte a queste persone, che sono state buttate in acqua ‑ lo voglio dire ‑ in maniera violenta dagli scafisti, a pochi metri dalla riva: persone che non conoscono il mare, che non sanno nuotare, e sono annegate lì. Qualcuno è stato salvato da un carabiniere e da altri suoi colleghi generosi, che immediatamente si sono tuffati, ma tredici ragazzi ‑ si parla di ragazzi, diciotto‑vent'anni ‑ sono morti; tredici corpi messi uno in fila all'altro sulla spiaggia, da soli, con una comunità intorno, sì, che li sosteneva e li piangeva, ma senza le lacrime dei loro genitori, che forse non sapranno mai dei loro figli, perché non è detto che i corpi saranno riconosciuti (adesso si aspetta il riconoscimento e tutto ciò che deve accadere). Allora, io ancora una volta chiedo a quest'Aula un impegno forte, signor Presidente. Questo non è un problema qualunque: è un problema che riguarda il mondo intero, il nostro pianeta e non può essere lasciato, abbandonato, a quelle coste che sono lì, di fronte al Mediterraneo. La mia città è stata accogliente: la gente ha offerto soccorso a chi scappava. Delle persone che sono state buttate in mare, tredici sono morte, una è in condizioni gravissime all'ospedale Cannizzaro di Catania, una, fuggendo, è stata travolta da un'auto pirata e, non soccorsa, è in condizioni gravissime, altre sono ricoverate in ospedale; ma altri sono fuggiti per i campi e sono stati soccorsi dalla popolazione che ha cercato di dare loro da bere e da mangiare: si tratta di persone stravolte. A questo grande gesto di solidarietà da parte di una comunità non può non accompagnarsi un'azione forte, politica, di un Parlamento e di un Governo che non possono far finta che le situazioni si risolvono dopo. Fatti di questo genere si stanno verificando troppo spesso: su questa stessa spiaggia ne morirono venticinque qualche anno fa. Non è più possibile, né tollerabile. Uomini, donne e bambini sono stati portati al Centro di primo soccorso e accoglienza di Pozzallo, ma lì la situazione scoppia. C'erano la Prefettura, il questore, i Carabinieri, le forze dell'ordine, la Protezione civile: tutti lì a dare soccorso; ma non possiamo andare avanti di soccorso in soccorso, perché questa è una situazione strutturata: qui c'è un traffico di persone; evidentemente dietro vi è una grande associazione a delinquere che se ne approfitta (ed è veramente un grosso profitto quello che deriva da questa tratta di esseri umani). Chiedo allora a questo Parlamento - se andremo, come mi auguro e spero per il nostro Paese, verso il semestre europeo - che si definisca e si ponga con forza sul tavolo questo problema, che non è un problema della Sicilia, o della provincia di Ragusa, o dell'Italia, ma della nostra Europa, che se deve essere madre (e matrigna, talvolta) lo deve essere in qualunque condizione.
2013-10-02	LN	VolpiRaffaele	Al momento del suo insediamento noi le avevamo fatto una richiesta, politica e geopolitica insieme, senza ricevere una risposta. Lei fa sempre discorsi molto ampi, ma voglio dirle anch'io che il ragionamento sull'Europa è valido se dell'Europa lei prende tutto, compresa l'idea europea delle macroregioni che noi le avevamo proposto. A quella richiesta, lo ripeto, lei non ha dato ancora risposta.
2013-10-02	M5S	SantangeloVincenzo	In quel decreto, dove doveva esserci realmente il rilancio dell'Italia, e non degli Stati Uniti d'Europa, c'era scritto ben poco. L'Italia non è solo Pompei, dal punto di vista culturale. Non c'era scritto nulla sul turismo. E allora cosa mi è venuto a raccontare? Dei 12 miliardi dati all'Expo? Dei miliardi spesi per gli aerei? Oppure, signor Presidente del Consiglio, parliamo sempre di atti, perché naturalmente lei li avrà letti: con gli schemi di decreto ministeriale nn. 28 e 29 del 2013 si è deciso qualche giorno fa di destinare un miliardo all'acquisto di 10 elicotteri. Quel miliardo è l'equivalente che poteva essere destinato ad evitare l'aumento dell'IVA.
2013-10-02	M5S	SantangeloVincenzo	Lei dice che sogna gli Stati Uniti d'Europa, ma io volerei più basso, signor Presidente del Consiglio. Io sogno che gli italiani abbiano la possibilità di rimanere in Italia e di crearsi il proprio il futuro.
2013-10-02	PD	MartiniClaudio	Che idea avremmo noi del nostro ruolo in Europa se pensassimo che le nostre scelte e i nostri atti fossero ininfluenti o marginali? Saremmo i primi detrattori del nostro Paese e del suo diritto di contare sulla scena europea.
2013-10-02	PD	MartiniClaudio	Ecco un primo punto importante: non sprechiamo energie in polemiche improduttive con l'Europa; misuriamoci seriamente e compiutamente con i temi che essa ci pone, a cominciare dalle raccomandazioni fatteci nel momento, per noi così positivo, della chiusura della procedura d'infrazione. Temi da affrontare a viso aperto, senza sfuggire ai dilemmi non indolori che ce ne vengono.
2013-10-02	PD	MartiniClaudio	La formazione del Governo cinque mesi fa ci ha dato priorità importanti: la riforma istituzionale, una nuova legge elettorale, la riduzione dei costi della politica, l'impegno per la crescita e l'occupazione dei giovani, il rientro dal debito, la partecipazione alla costruzione dell'Europa. Oggi lei conferma questa impostazione e la arricchisce: possiamo lavorare più utilmente per concretizzare questi impegni.
2013-10-02	PD	MartiniClaudio	La stessa domanda ci viene anche dall'Europa e da tutte le istanze internazionali che contano. Non tacciamo sempre tutto e tutti di interferenza, di attentato alla nostra sovranità! Non ci sorprendiamo se ci dicono che l'instabilità dell'Italia può causare problemi all'Europa! Sarebbe bizzarro se proprio noi italiani pensassimo che quello che accade qui non ha alcuna importanza fuori dai nostri confini. Dobbiamo saperlo noi per primi e da soli, senza farcelo dire da nessuno: sì, una fase di instabilità, di stallo operativo, di debolezza in faccia alla speculazione finanziaria internazionale in Italia è un problema per l'Europa. Perché l'Italia è un Paese grande ed importante, che ha riconquistato, grazie anche all'azione del Governo e del presidente Letta, un ruolo ed un prestigio nel consesso mondiale e che, proprio per questo, oggi ha delle responsabilità.
2013-10-02	PD	MartiniClaudio	Vi è, dunque, un percorso riconoscibile davanti a noi: portare a compimento gli impegni strategici, svolgere il nostro ruolo nel semestre di Presidenza italiana dell'Europa, consolidare l'immagine nel mondo. Tutto ciò sarà utile al Paese, alle famiglie e alle imprese, ma non solo. Siamo persuasi che le fibrillazioni istituzionali e l'instabilità politica non facciano bene alla democrazia, la quale nel nostro Paese ha sicuramente ancora grandi potenzialità, ma anche non poche debolezze e fragilità. Chi non ricorda le riflessioni critiche fatte da molti dopo il voto dello scorso febbraio: forte astensionismo, spinta populistica e altro? Questo tema è ancora aperto, con tutti i suoi dilemmi, con le tensioni che produce nel corpo dell'Italia. Non possiamo scherzare.
2013-10-02	PD	ZandaLuigi	Abbiamo visto negli ultimi giorni quali possano essere le conseguenze dell'interruzione dell'azione di Governo. Dopo l'annuncio delle dimissioni dei parlamentari del PdL lo spread è schizzato ai massimi degli ultimi mesi. Ieri appena si è intravista una rinnovata stabilità, la borsa è volata. È desolante sentir dire che lo spread e la stabilità sarebbero fatti astratti. Non la pensano così le famiglie italiane penalizzate dalle scivolate in borsa, dalla crescita degli interessi sul debito e dai rischi nel collocamento dei titoli pubblici. All'Italia serve un Governo che duri molto, abbia la vista lunga, non pratichi bluff e creda in un'Europa democratica, più unita e più solidale. Ecco perché prudenza politica, responsabilità istituzionale e, persino, l'ordinaria ragionevolezza chiedono di lasciare lavorare il Governo Letta. Così non è stato. La responsabilità della rottura del fragile, ma necessario, equilibrio politico è stata denunciata con significativa unanimità dai lavoratori e dalla Confindustria, dai vescovi italiani e dalle banche, dagli agricoltori e dai commercianti, dal Fondo monetario internazionale, dai sindacati e dalla libera stampa. In una parola, da tutto il Paese e da tutte le Cancellerie europee. La maggioranza che ad aprile ha votato la fiducia era difficile e faticosa, formata da forze politiche tra loro molto diverse e molto distanti. Se il Partito Democratico e il PdL, insieme a Scelta Civica, dopo un risultato elettorale diverso alla Camera e al Senato, dopo due mesi di stallo hanno deciso di sorreggere il Governo Letta, lo hanno fatto, non per favorire una superficiale pacificazione, ma per cercare di risolvere i gravissimi problemi dell'Italia. E io voglio dare atto e ringraziare tutti i senatori della maggioranza ed anche dell'opposizione per la collaborazione istituzionale dimostrata in questi cinque mesi in tanti passaggi parlamentari. Presidente, come nelle battaglie non si deve disertare, come nelle grandi catastrofi naturali non si possono lasciare a metà i soccorsi, così anche nel mezzo della più lunga, profonda e devastante crisi economica, sociale e istituzionale, finché il pericolo rimane alto, il risanamento non può e non deve interrompersi, per non dilapidare i primi benefici e buttare al macero i sacrifici di tanti. Ed invece è proprio questo che è successo. E quando forze politiche diverse e distanti decidono per il bene del proprio Paese, anche contro il loro interesse di parte, di sostenere insieme un Governo di servizio, sanno in partenza che è possibile che siano chiamate a pagare i prezzi politici, anche molto alti. Ma l'attività del Governo non può interrompersi, il consenso popolare, anche quando è molto consistente, non può mai autorizzare la violazione dei principi supremi dello Stato di diritto e della separazione dei poteri. Il dramma che l'Italia sta vivendo ci obbliga a dire la verità e di farlo senza reticenze. Negli ultimi giorni abbiamo visto, toccato con mano i pericoli del personalismo in politica… GIOVANARDI (PdL). Basta con gli sfasciacarrozze! ZANDA (PD). …e i rischi della mancata attuazione dei princìpi di democrazia interna e di trasparenza dei partiti che l'inattuato articolo 49 della Costituzione prescrive con chiarezza. Un piccolo gruppo di consiglieri fidati, considerati estremisti dentro il loro stesso partito, impone la linea e ordina dimissioni collettive.
2013-10-02	PD	ZandaLuigi	In conclusione, sento il dovere di ringraziare Enrico Letta al quale i senatori del Partito Democratico rinnovano la loro fiducia con grande considerazione ed affetto. Lo ringrazio per il suo impegno personale, per la fatica di questi mesi e per i risultati che ha ottenuto che, nelle condizioni date, non erano affatto scontati. I riconoscimenti e il credito che ha raccolto in Europa e nelle sue relazioni internazionali stanno onorando il nostro Paese. Non era facile salvare l'Italia da una procedura di infrazione, già molto avanzata; non era facile restituire alle imprese creditrici gran parte del debito dello Stato, finanziare cultura e scuola dopo tanti anni di tagli, iniziare a risanare la piaga degli esodati, intervenire sulla cassa integrazione.
2013-10-03	LN	CrosioJonny	Signor Presidente, la ringrazio per la sensibilità che ha mostrato nel sospendere temporaneamente l'esame dei provvedimenti all'ordine del giorno. Intervenire sull'ennesima, immane tragedia che si verifica nel Mediterraneo è molto difficile. In questo momento mi sento distaccato dalle questioni politiche e vivo con grande difficoltà, come tutti credo, peraltro anche da padre, quel che succede. Abbiamo appreso che ci sono donne e bambini. È una carneficina. È una cosa senza senso nella nostra società. Ci associamo alle parole della collega Finocchiaro e chiediamo quindi anche noi che il Governo venga a riferire. Serenamente. Noi vogliamo essere a disposizione, perché bisogna fare qualcosa. Però, signor Presidente, c'è un aspetto che ci lascia basiti. Ieri l'Assemblea parlamentare del Consiglio d'Europa, e mi dispiace non esserci stato, perché avrei potuto dire qualcosa, ha votato un documento sulla questione. Secondo tale documento, asetticamente redatto, le misure prese in questi ultimi anni dal nostro Paese per gestire i flussi migratori non sono state giuste; si afferma inoltre che se il nostro Paese vuole il sostegno dei Paesi europei deve garantire le risorse: solo a queste condizioni ci sarà condivisione da parte dell'Europa. Sono sconcertato da questa freddezza da parte del Consiglio d'Europa. Ricordo che all'Unione europea è stato attribuito il premio Nobel per la pace. Colleghi, credo che il Parlamento tutto debba adoperarsi affinché il nostro Paese non sia più lasciato solo ad affrontare questo fenomeno. È una vergogna che l'Europa tratti una simile tragedia con questi toni. Potremmo anche aver sbagliato, ma non è possibile che in questo momento storico l'Europa mostri questa freddezza. Signor Presidente, le parole del presidente Napolitano di questa mattina ci preoccupano: siamo preoccupati, come è preoccupato il Presidente. Non riusciamo nemmeno a garantire la carità cristiana. È una cosa sconcertante. Ho i brividi, credetemi, non riesco ad intervenire, di fronte a una tragedia simile, 62 morti e tanti dispersi. L'Europa ci dice che forse le misure di prevenzione adottate sono inadeguate. Ma cosa aspettiamo a mandare le navi?
2013-10-03	M5S	SerraManuela	Signor Presidente, colleghi, quello che è successo oggi è veramente un grosso problema, un disastro. Ancora oggi la morte, la tragedia e l'osceno colpiscono le nostre coste. È un grossissimo problema che coinvolge tutti, noi senatori, noi persone, noi individui. Rispetto a questo caso specifico, il 24 settembre scorso il sindaco di Lampedusa, Giusi Nicolini, è venuta in audizione presso la Commissione diritti umani, di cui faccio parte, e ci ha raccontato quale disastro l'isola di Lampedusa viva. In quella sede ci ha chiesto: cosa aspettiamo perché tutto questo veda la parola fine? È vero, signor Presidente, e il Governo cercherà di impegnarsi per affrontare questo ennesimo doloroso disastro, che non appartiene solo a noi che accogliamo, ma appartiene al mondo, perché è una tragedia infinita osservare che da un barcone con a bordo 500 persone giungano a riva solo circa 120 naufraghi. Cerchiamo di attivarci, di trovare delle soluzioni reali, possibili ed effettive, e per questo ci appelliamo al Governo e all'Europa.
2013-10-03	PD	BubbicoFilippo	Si tratta di un problema che non può essere ignorato, come tutti i senatori hanno affermato nei loro interventi, ed è necessario costruire anche una politica, una strategia. In questo senso, il contributo del Parlamento potrà essere prezioso per irrobustire le politiche che il nostro Paese deve saper proporre all'Europa, dal momento che tra le priorità da affrontare nel corso del semestre di presidenza italiana dell'Unione europea è stata segnalata quella relativa ai fenomeni migratori, in particolare nell'area mediterranea.
2013-10-03	PD	FinocchiaroAnna	Signor Presidente, onorevoli colleghi, stamattina a Lampedusa, a pochi metri dalla costa dell'Isola dei Conigli, un barcone con 500 persone a bordo si è ribaltato. Allo stato, sono stati recuperati 62 corpi, tra cui donne e bambini, e altri 250 mancano all'appello. Le agenzie raccontano dei commenti della Sindaco di Lampedusa, che parla di un orrore insopportabile. Immagino che al momento si trovi in una condizione drammatica, anche per la necessità di assistere le 143 persone fino a questo momento tratte in salvo e affidate alle cure dei sanitari. Mi ha colpito che nessuna delle agenzie di stampa riferisse neanche della nazionalità di queste 500 persone. Mai ne conosceremo i nomi; mai sapremo i nomi di coloro i quali giaceranno in fondo al Mediterraneo insieme a centinaia, migliaia di altri: donne, bambini, uomini, giovani per lo più. E penso dall'altra parte, di fronte al fatto che noi questi nomi non li sapremo mai e mai saranno identificati, alla rete di dolore che coinvolgerà migliaia di persone, e che forse già coinvolge centinaia di migliaia di padri, madri, fratelli, sorelle, figli. Ora, l'Europa è grande e forte e si affaccia sul Mediterraneo con la sua potenza, con l'essere una delle grandi potenze del mondo. È mai possibile che tutto questo non possa essere fermato?
2013-10-03	PD	ManconiLuigi	Ricordato questo, voglio ora integrare quanto detto dai colleghi con un dato: dal 1988 al 2011, secondo le stime di un coordinamento di organizzazioni religiose internazionali e secondo quelle di Fortress Europe e di «A Buon Diritto», ogni giorno che Dio manda in terra nel mare Mediterraneo sono morti mediamente sei-sette migranti che cercavano di raggiungere le coste italiane e il continente europeo. Una macabra contabilità ci affida queste cifre crudeli. Ripeto: dal 1988 al 2011, sei-sette persone sono morte ogni giorno. E si aggiunge un ulteriore elemento drammatico rappresentato dal fatto che possiamo ricorrere solo a stime, probabilmente valutate per difetto. Si tratta, infatti, di persone in gran parte senza un nome e un cognome, senza una biografia conosciuta, senza una storia nota, senza una rete familiare, parentale e sociale ricostruibile. E le loro morti sono altrettanto difficili da documentare. Dunque, questa triste contabilità è fatalmente approssimativa. Il dato dei morti ha conosciuto una flessione nel corso del 2012 e nei primi otto mesi del 2013, ma la tragedia che si è appena consumata, fa schizzare nuovamente questo dato verso un picco intollerabile. È certamente giusto quanto è stato detto da molti: non è l'Italia, è l'Italia nell'Europa, è l'Europa con l'Italia che devono affrontare questo immenso problema, con ciò rendendo la nostra agenda politica finalmente adeguata a quanto la realtà ci impone.
2013-10-03	PD	PagliariGiorgio	Vi è poi il tema dell'Agenzia della coesione territoriale. Capisco la sua delicatezza, ma credo che anche a tal riguardo dobbiamo fare un atto di onestà intellettuale: dobbiamo dirci se ci possiamo permettere di andare avanti facendo finta che, sul piano dell'effettiva spesa dei fondi europei, siamo all'altezza dell'Europa e siamo efficienti. Sappiamo tutti che stiamo rischiando di perdere questi fondi per una ragione molto semplice: il sistema pubblico, così come è strutturato oggi, non è in grado di decidere nei tempi necessari.
2013-10-03	LN	CentinaioGianMarco	Signora Presidente, signor Ministro, anche nel nostro caso vorremmo avere informazioni in merito al rapporto scuola-sport. Sappiamo benissimo che i bambini italiani registrano il più alto tasso di obesità d'Europa in quanto sono i più sedentari e molto spesso stanno davanti alla televisione piuttosto che fare attività sportiva. Sappiamo benissimo che lo sport rappresenta un fenomeno sociale, un'attività che ha sempre contribuito a promuovere uno stile di vita positivo e propositivo e un'attitudine alla cura del corpo. Quindi, chiediamo se e con quali modalità il Governo intenda promuovere la formazione sportiva quale parte integrante del percorso scolastico a partire dalla scuola primaria e di riconoscere l'educazione motoria e la pratica sportiva quali valori fondamentali per l'espressione della personalità giovanile e quali componenti essenziali del curriculum. Soprattutto, vorremmo sapere se non ritenga funzionale a questo progetto l'integrazione strutturale tra le istituzioni scolastiche autonome e le federazioni sportive attraverso l'organizzazione di una manifestazione annuale aperta a tutte le discipline, che consenta agli studenti un confronto attraverso la partecipazione alle attività sportive.
2013-10-09	LN	ConsiglioNunziante	Secondo la Nota la pressione fiscale nel 2013 si fisserebbe al 44,3 per cento, un livello record, tanto più se confrontato con gli altri Paesi europei e che, congiuntamente con la nostra questione annosa ormai del cuneo fiscale, ben spiega perché in Italia sia così difficile parlare di ripresa. Rispetto al 2011, anno nel quale si erano già avvertiti i primi segnali di crisi, il valore percentuale è ulteriormente aumentato del 2 per cento. Troppo elevata e insostenibile, ma per ridurla bisogna innanzitutto avere chiari i presupposti che l'hanno determinata. Questo livello di pressione fiscale è il risultato delle mancate riforme strutturali, riforme che il nostro Paese ha rinviato fino a quando la crisi strutturale dei conti pubblici è esplosa in tutta la sua evidenza. Aumentare la pressione fiscale per aumentare le entrate di bilancio. Questo è stato il binomio che ha accompagnato in questi ultimi anni l'azione di Governo. Per far capire a chi ci ascolta da casa, dico meno male che c'è l'Istat che ha rilevato che la pressione fiscale è aumentata. Il nostro Gruppo lo ringrazia perché nessuno se ne era accorto. Il dato relativo alla pressione fiscale che sarebbe pari al 44,3 per cento non è veritiero giacché ad un attento calcolo la pressione fiscale, sommando alla pressione fiscale quella contributiva, sale superando il 60 per cento. Lo Stato è diventato un socio nemmeno più al 50 per cento, ma al 60 per cento, un socio che divide con il lavoratore gli utili senza farsi mai ovviamente carico di eventuali perdite o difficoltà. Oltre alle tasse, sulla famiglia peserà anche l'impoverimento delle buste paga il cui potere d'acquisto è calato dell'1,7 per cento rispetto ai dati del 2012. Per quanto riguarda la disoccupazione, l'Esecutivo ha anche rivisto al rialzo la relativa stima che ci rende, almeno questa, un dato in positivo nel 2013 quando dovrebbe raggiungere l'11,6 per cento a fronte dell'11,4 per cento previsto in precedenza a novembre. Il dato è particolarmente grave per più motivi. Innanzitutto, la percentuale è molto maggiore se riferita ai giovani che evidenziano crescenti difficoltà nell'entrare nel mondo del lavoro, come altrettanto crescente è il numero di giovani in cerca di lavoro che vanno fuori all'estero, in Europa o in America. Osservando poi il dato relativo al 2012 possiamo facilmente notare come anche da questo punto di vista il valore sia in ulteriore deterioramento, visto che l'anno scorso il tasso di disoccupazione era fermo al 10,7 per cento. Anche le prospettive future purtroppo non sono positive. Nel 2014, infatti, il tasso dovrebbe salire ulteriormente assestandosi all'11,8 per cento. Allarmante poi è la disoccupazione fra i giovani compresi fra i 15 e i 24 anni: ad agosto il dato ha superato il 40 per cento, percentuale che sembra essere tendente, tra l'altro, al peggioramento. Certo, è un dato migliore di quello, molto alto, della Spagna, con il suo 56 per cento ed è migliore anche di quello della Grecia, che comanda con il 61,5 per cento, ma caro Presidente, faremmo meglio a guardare piuttosto all'Austria, che ha l'8,6 per cento, o meglio ancora alla Germania, con il 7,7 per cento. L'Italia non può essere facilmente collocata insieme alla Spagna e alla Grecia tra gli ultimi posti per quanto concerne le condizioni lavorative e le strategie del Governo finalizzate al miglioramento del mercato del lavoro ed il fatto di essere insieme a questi Paesi, signora Presidente, dovrebbe far riflettere lo stesso Governo: vista la fine che ha fatto la Grecia, non bisogna certo essere degli indovini per capire verso quale lido stia dirigendo questo Paese. Vogliamo parlare un po' della spesa per le pensioni? Purtroppo anche qui, signora Presidente, le cose non vanno meglio. Nel rapporto consegnato dal Governo alle Camere ad aprile è stato evidenziato che a fine 2012 la spesa pensionistica sul PIL aveva un valore del 15,9 per cento. Per l'anno in corso, la spesa per le pensioni toccherà invece il 16,2 per cento del PIL, salendo a 255,2 miliardi di euro. C'è da considerare anche come spendiamo questi soldi: il 44,1 per cento degli assegni pensionistici è sotto i 1.000 euro e direi anche peggio, signora Presidente. Il 13,3 per cento dei pensionati incassa dallo Stato meno di 500 euro. La sua incidenza sul PIL è salita dello 0,2 per cento eppure, signora Presidente, le entrate derivanti e quindi le tasse derivanti dai contributi pensionistici sono più alte in Italia che in tutti gli altri Paesi dell'OCSE. I contributi incidono, infatti, sulle retribuzioni per quasi il 33 per cento rispetto ad una media OCSE del 21 per cento Questa mattina abbiamo discusso anche in qualche emendamento dei vitalizi d'oro di manager pubblici; il taglio ai vitalizi d'oro vi è stato chiesto a più voci anche questa mattina, ma non c'è stato nulla da fare; il Governo è stato sordo. Personalmente, come il mio Gruppo, sono molto preoccupato: il mercato non riparte perché per mantenere il rapporto deficit -PIL sotto la soglia del 3 per cento per il 2013, saranno necessari interventi tempestivi. Per rispettare tale parametro e contenere la spesa per interessi sul debito pubblico, stimata per il 2013 in 84 miliardi di euro, il Governo non si è espresso su come intende intervenire per riportare sotto controllo questo parametro. Anche a me non è proprio chiaro, perché non si sono espressi, né è chiaro come faranno. Signora Presidente, voglio ricordare a chi ci ascolta da casa che l'Italia è appena uscita dalla procedura di deficit eccessivo che Bruxelles aveva operato nei confronti di questo Paese. Questo è avvenuto con manovre di bilancio lacrime e sangue. Voglio dire che senza l'attenzione alla crescita, allo sviluppo, ai giovani, alle piccole e medie imprese, al manifatturiero, avremo bisogno di altre manovre visto che il dato del 3 per cento è stato di nuovo sforato. Sul Patto di stabilità, signora Presidente, vorrei ricordare a tutta l'Assemblea che in un'audizione Franco Gabrielli, capo della Protezione civile di questo Paese, ha dichiarato che l'Italia è un «Paese che cade letteralmente a pezzi, o noi interveniamo in maniera strutturale oppure conteremo morti e disastri» e questa dichiarazione è riconducibile al tema del Patto di stabilità e ai conseguenti vincoli di bilancio dei Comuni. Mi chiedo, signor Presidente quanto cuba in percentuale di PIL un eventuale sblocco, anche parziale, di questa nefasta norma. Per quanto attiene al rapporto debito-PIL, questo è previsto in aumento anche nel 2013 fino a raggiungere il valore di 132,9 per cento con il quale si dovrebbe chiudere l'esercizio 2013. Ciò nonostante, viene confermato un piano di riduzione dello stesso debito a partire già dal 2014, anche se non ci risulta come e con quali interventi questo avverrà. Questo Paese ha una straordinaria tradizione nella cultura, nell'artigianato, nel commercio e nel manifatturiero, ha grandissime potenzialità nell'agricoltura, nell'industria e nel turismo, ed è su questi che bisogna puntare per salvare il nostro sistema economico. Smettiamola, nelle varie Commissioni sia alla Camera che al Senato, di spostare un miliardo che potenzialmente non c'è da un capitolo all'altro. È un esercizio inutile: se non mettiamo mano a certe questioni, non risolveremo mai nessun tipo di problema. Bisogna creare nuove opportunità di lavoro con un diverso approccio alle problematiche da parte di tutti. Abbiamo bisogno di una rivoluzione culturale. In momenti di forte crisi come questa bisogna osare ed essere intraprendenti. La pressione fiscale opprimente, la burocrazia eccessiva, la ricerca e lo scarso sviluppo, i costi elevati dell'energia, la criminalità organizzata troppo diffusa e presente e l'incerta certezza del diritto sono alcune tra le cause principali che opprimono l'industria manifatturiera italiana e che non le permettono di contrastare con efficacia la pesante crisi che da anni sta attraversando tutto il sistema imprenditoriale europeo a vantaggio dei Paesi emergenti. I valori della Nota di aggiornamento sono quasi tutti, per lo più, in peggioramento rispetto alla precedente versione del Documento di finanza presentato solo qualche mese fa. Signora Presidente, non è certamente sufficiente additare al perdurare della congiuntura economica tale avvitamento economico che, peraltro, è tanto più negativo se si considerano che già le previsioni attuali parlano di difficoltà anche per il 2014. Si prenda, a solo titolo d'esempio, la spesa delle famiglie che continuerà a calare anche nel 2013, segnando una contrazione dell'1,7 per cento, dopo il meno 3,9 per cento del 2012 e il meno 0,2 per cento del 2011. È forse possibile prevedere un aumento dei consumi delle famiglie, così come ha fatto l'attuale Governo, quando queste hanno già evidenziato un calo significativo e visto che giusto qualche giorno fa l'attuale Esecutivo ha aumentato l'aliquota IVA? Io le rispondo francamente di no. Non è un caso, difatti, se anche il gettito di quest'ultima abbia segnato una riduzione complessiva molto netta, dimostrando chiaramente le difficoltà del Paese. L'ulteriore contrazione del PIL, da 1.566 miliardi del 2012 ai previsti 1.557 del 2013, non potrà che accentuare la difficoltà della ripresa economica del Paese, tanto maggiore perché, diminuendo il PIL, aumenterà inevitabilmente anche il rapporto tra debito e PIL. Il quadro è tanto più negativo se si considera, come confermato da recenti analisi da parte dell'OCSE, che mentre altri Paesi dell'area euro, tra cui lo stesso Portogallo (che non ha brillato per performance economica negli ultimi anni), stanno lentamente ma progressivamente ripartendo, l'Italia continua a restare al palo. Visti i nostri conti pubblici, visti i parametri europei che ci obbligano a muoverci tra paletti molto stretti, visto che una terapia d'urto non è possibile se non con una drastica riduzione della pressione fiscale, visto anche che non si riesce a tagliare in maniera cospicua la spesa pubblica, visto che dal conto economico della pubblica amministrazione si evince che la spesa è aumentata e quindi che la riduzione del deficit è stata operata solo aumentando le imposte e visto che si parla sempre con rinnovato vigore del controllo della spesa, ricordo a tutti, noi compresi, che nulla sarà effettivamente possibile se non si adotterà il federalismo fiscale e il sistema dei costi standard. Unica nota positiva per le finanze dello Stato, signora Presidente, è che la costruzione di nuove carceri non peserà economicamente, visto quello che vergognosamente state portando avanti: indulto, amnistia e abolizione del reato di clandestinità
2013-10-09	LN	ConsiglioNunziante	Voglio anche dire che, se l'angolo con cui ci poniamo al cospetto della Merkel e dell'Europa è dato dalla somma di due volte 45 gradi, non usciremo mai da una crisi che, per impatto economico e intensità temporale, è più forte di quella del 1929
2013-10-09	M5S	BertorottaOrnella	Signora Presidente, colleghi tutti, il mio intervento di oggi non vuole essere soltanto una critica, ma soprattutto un chiarimento sulle responsabilità che nessuno in quest'Assemblea pare voglia assumersi. Ho intenzione di spiegare, nel breve tempo che mi è concesso - senza presunzione alcuna - il marchingegno del fiscal compact voluto dalla gran parte di chi siede in quest'Aula e le conseguenze che produrrà nel nostro sistema economico-finanziario. Mi permetto di essere semplice, ma non semplicistica, al solo scopo di arrivare alla gente e dire come stanno veramente le cose. Il Trattato sulla stabilità, sul coordinamento e sulla governance dell'Unione economica e monetaria - il cosiddetto fiscal compact o patto di bilancio - è il Trattato internazionale firmato il 2 marzo 2012 da 25 Paesi membri dell'Unione europea, con l'esclusione di Regno Unito e Repubblica Ceca. Il suo scopo è stato il rafforzamento del pilastro economico dell'Unione economica e monetaria, tramite l'introduzione di una serie di regole volte a rafforzare la disciplina fiscale, attraverso un patto di bilancio, a potenziare il coordinamento delle politiche economiche e a migliorare la governance della zona euro. Il Trattato è entrato in vigore il 1° gennaio 2013, previo deposito dello strumento di ratifica da parte di almeno 12 Paesi firmatari la cui moneta è l'euro. Ciò che è però importante rilevare è che il Trattato è stato firmato nel quadro dell'ordinamento internazionale, al di fuori quindi da quello comunitario. Tuttavia, viene stabilito dall'accordo che quest'ultimo sarà applicato e interpretato in conformità ai Trattati su cui è fondata l'Unione europea e al diritto dell'Unione europea, ogniqualvolta l'adozione della legislazione secondaria sia richiesta. La giustificazione di fondo del fiscal compact risale, comunque, al crescente indebitamento di alcuni Stati membri dell'Unione europea, che ha portato alla crisi del debito sovrano. Oggi gli Stati dell'Eurozona non soltanto sono vincolati in termini quantitativi, ma hanno perso in larga misura anche la sovranità relativa alla formazione del bilancio, che deve essere sottoposto ad un giudizio preventivo da parte delle istituzioni dell'Eurozona. Insomma, è come consegnare le chiavi di una macchina ad una persona senza aver messo il carburante e pretendere che essa si metta in moto. Viene spesso detto che con l'avvio dell'Unione monetaria i vincoli alla politica fiscale definiti nel Trattato di Maastricht - cioè indebitamento netto non superiore al 3 per cento del PIL e stock di debito pari al 60 per cento del PIL - vengono ulteriormente inaspriti con l'approvazione del Patto di stabilità, che impone che nel medio termine il saldo di bilancio debba essere in pareggio o comunque prossimo al pareggio. Questa regola è stata rafforzata dal cosiddetto fiscal compact, che ribadisce che il saldo di bilancio strutturale - ossia al netto dell'andamento del ciclo - non debba superare lo 0,5 per cento del PIL, mentre la distanza fra la quota del debito sul PIL e il 60 per cento deve essere ridotta del 5 per cento all'anno. In pratica questo cosa significa? Facciamo un esempio: supponiamo che Tizio abbia acceso un mutuo per 20 anni per comprare un immobile. Ovviamente avrà scelto una rata compatibile con il suo tenore di vita e con il suo stipendio. Supponiamo, adesso, che la banca improvvisamente gli chieda di pagare il mutuo nella metà del tempo stabilito. Cosa succede secondo voi? Sembra evidente che Tizio si troverà in condizioni tali da dover fortemente sacrificare il suo tenore di vita. Per esempio, non riuscirà a pagare le rate dell'università del figlio oppure dovrà rinunciare alle cure mediche o, peggio ancora, dovrà ulteriormente indebitarsi con altri istituti di credito. Sembra fantascienza? Invece questo è quello a cui ci dobbiamo preparare quando entrerà con forza il fiscal compact nella nostra legge di bilancio. Infatti, saremo costretti ad aumentare fortemente le entrate o a tagliare le spese drasticamente. Ma che cosa significa veramente tutto ciò? Significa una manovra aggiuntiva pari a circa 40 o 50 miliardi di euro all'anno, ovvero due volte il gettito dell'IMU. Abbiamo però ben visto l'effetto depressivo sull'economia di un aumento della pressione fiscale, che già ora è a livelli intollerabili. Già i cittadini sono ben consapevoli di cosa significhino i tagli profondi della spesa pubblica. Ma allora, mi chiedo: ci siamo dimenticati che nell'acronimo PSC - ovvero Patto di stabilità e crescita - la lettera «C» sta per «crescita»? Ma in base a quale logica economica bisogna punire il deficit di alcuni Stati membri e mai considerare i surplus di altri che sono complementari? Perché ostinarsi a dividere l'Europa in buoni e cattivi quando il sistema può solo sopravvivere se c'è un mutuo supporto tra gli Stati membri? Voi, signori, ci avete relegato nel panorama internazionale ad un ruolo succube di una filosofia che ha mostrato tutta la sua debolezza alla prima crisi economica. Quell'euro, che doveva servire a garantire la prosperità e il benessere dei popoli, ora è percepito come un cappio al collo e non solo tra i cattivi, ma anche tra i cosiddetti buoni, impauriti di doversi trovare a sostenere i costi del fallimento di questa politica. La verità è che il pareggio di bilancio e la progressiva riduzione dello stock di debito non sono in grado di garantire, da un lato, un rilancio dell'economia europea e, d'altro lato, il rispetto delle regole istituzionali che devono caratterizzare una democrazia compiuta. Non lo dico io, ma lo dice il premio Nobel Paul Krugman, il quale ritiene che l'inserimento in Costituzione del vincolo di pareggio del bilancio possa portare alla dissoluzione dello Stato sociale. Colgo l'occasione, tra l'altro, per dire che non abbiamo certo bisogno di un Servizio parlamentare del bilancio che spieghi certe cose; le abbiamo capite da soli, senza tecnici ed esperti in economia. Il Movimento 5 Stelle non vuole sentire più pronunciare dal premier Letta parole come: «Confermo l'impegno a stare sotto il 3 per cento alla fine dell'anno. Il passaggio riguarda un aggiustamento di uno 0,1 per cento, che è assolutamente alla portata e che non necessiterà interventi particolarmente rilevanti», oppure parole come: «Gli obiettivi fissati nel DEF sono tutti raggiungibili, a patto che ci sia la volontà e la stabilità politica». Signori, diciamocelo: la macchina ha finito la benzina, non importa quanto forte si premerà l'acceleratore, non andrà da nessuna parte. È dunque l'ora di gettare la maschera e dire le cose come stanno davvero: siamo vittime di un errore colossale e grossolano, che solo con un cambiamento totale del rapporto tra gli Stati membri può essere risolto. È per tale motivo che il Movimento 5 Stelle impegna questo Governo, per quanto riguarda il Programma di stabilità e crescita, ad intraprendere, presso le opportune sedi, una rinegoziazione dei Trattati europei al fine di conseguire una nuova alleanza fra popoli che miri al benessere dei cittadini e al rafforzamento della governance europea, valutando l'opportunità di rafforzare il ruolo della Banca centrale europea, affinché diventi prestatore per i debiti pubblici statali, potendo finanziare direttamente gli investimenti produttivi ed emettendo titoli e urobond. Ricordate: errare è umano, ma perseverare è diabolico!
2013-10-09	M5S	MartelliCarlo	Invece no, invece c'è il famoso gasdotto Trans Adriatic Pipeline (TAP), molto controverso, che adesso è slittato. Il TAP a cosa serve? Ciò non è pervenuto! Infatti, non serve all'approvvigionamento europeo, visto che porterà 10 miliardi di metri cubi di gas, mentre l'Europa ne consuma 500; ciò vuol dire 1 su 50, il 2 per cento, e quindi mi sembra che non contribuisca. Noi, però, abbiamo già tre gasdotti che ci portano il metano, e non sono neanche impiegati al cento per cento. Pertanto, non è neanche vera l'argomentazione che dobbiamo portare più gas perché ce ne serve di più. Comunque, noi consumiamo circa 100 miliardi di metri cubi, o meglio li compriamo perché, grazie ad accorte politiche, noi siamo azionisti dell'ENI (dunque, l'accorta politica dell'ENI si riverbera sui guadagni dello Stato per quel 20 per cento). Abbiamo deciso di fare contratti da 100 miliardi di metri cubi, per i quali l'ENI non dice quanto paga (ma poi paghiamo noi il conto), ma ce ne servono 70; quindi, ne dobbiamo prendere 30 - take or pay - che però non sappiamo dove mettere, ma dobbiamo portarli qui. Occorrerà allora spendere dei soldi (anche contributi pubblici, perché nessun privato ha la possibilità di farlo), per trovare siti di stoccaggio di questo gas naturale o gas metano. Quindi, anche il TAP è un'altra cosa ad esternalità negativa che aprirà un'ulteriore voragine nei conti pubblici, giacché tutte le esternalità negative e tutti gli inquinamenti ambientali devono essere pagati dalla collettività. Si pensa che, comunque sia, il privato in qualche modo venga chiamato a rispondere, ma in realtà non si riesce mai a stabilire un nesso di causalità. Nel lago del Pertusillo, in Basilicata, è stata trovata una contaminazione da idrocarburi: Assomineraria, però, è venuta a dirci che si tratta di affioramenti naturali di petrolio (come accade in Kuwait, uno scava ed esce lo zampillo!). Ebbene, visto che non vi è un nesso causale, il risultato è che l'ENI non risponde e quindi paga la collettività direttamente oppure paga nel senso che poi la gente si ammala per le patologie derivanti: ricordo infatti che il petrolio è una sostanza cancerogena. Quindi, comunque sia, si aprono ancora nuovi capitoli di spesa: tutti occulti, ma che poi saltano fuori. Pertanto, il DEF potrebbe essere scritto meglio, senza neanche fare troppa fatica. Provate ad impegnarvi un po' di più!
2013-10-09	M5S	MolinariFrancesco	Questa necessaria chiamata all'equità dei cittadini deve obbligatoriamente passare dalla chiamata in responsabilità dell'Europa, che non deve preservare burocrazie o lobby affaristiche e bancarie che si sono arricchite e stanno continuando a farlo, ma deve preoccuparsi del benessere dei popoli che sono alla stremo. La crisi, in caso contrario, travolgerà tutti e a pagarne le conseguenze saranno i nostri figli, ai quali consegneremo un'Europa destinata ad implodere. Inoltre, in questo asettico quanto irrealistico quadro delineato nella Nota di aggiornamento al nostro esame abbiamo - ahimè! - poche parole per il Mezzogiorno e nessuna parola per quanto riguarda la legge anticorruzione; legge che deve essere rivista, reintroducendo il reato di falso in bilancio e frode fiscale, riportando all'originaria formulazione il reato di concussione, introducendo il reato di autoriciclaggio, prevedendo norme che impediscano alla criminalità organizzata di condizionare il voto, aumentando i termini di prescrizione per reati di particolare gravità e, soprattutto, per i reati contro la pubblica amministrazione: è necessario dare un nuovo impulso al senso di onestà che deve tornare di moda. La disperazione più grande che possa impadronirsi di una società - diceva un mio corregionale - è il dubbio che vivere onestamente sia inutile. Noi non vogliamo vivere in una società disperata, né vogliamo consegnarla ai nostri figli. Per queste ragioni, noi voteremo a favore soltanto della proposta di risoluzione n. 3, che mi vede primo firmatario.
2013-10-09	M5S	VaccianoGiuseppe	Già, quasi dimenticavo che all'epoca faceva comodo al Governo che le banche acquistassero con quei fondi quote del nostro debito pubblico (che rendevano il 5 o 6 per cento, ma questi sono dettagli): c'era uno spread da abbassare, quindi meglio far poco rumore e pazienza per «le piccole e medie imprese, che di fatto rappresentano la spina dorsale dell'economia italiana», sempre citando la Nota di aggiornamento. Adesso dovremmo assistere al miracolo del credito in base al «miglioramento delle prospettive dell'economia»? Sono le stesse prospettive in base alle quali fino al mese di aprile di quest'anno avevano chiuso oltre 4.000 piccole e medie imprese, circa 43 ogni giorno. Ma proseguiamo e valutiamo alcune delle risposte alle raccomandazioni del Consiglio UE all'Italia. Ad esempio, per «assicurare che nel 2013 il disavanzo resti al di sotto del valore di riferimento del 3 per cento del PIL» si dice, tra le altre cose: «varato il disegno di legge per l'abolizione del finanziamento pubblico e per la regolamentazione della contribuzione volontaria ai partiti politici (...)». Parliamo di qualcosa che non dovrebbe esistere più dal 1993 e che si tenta di rimaneggiare con una legge frutto di liti e compromessi, che probabilmente riuscirà anche nel difficile intento di peggiorare la situazione attuale. Si dice anche: «varato il disegno di legge costituzionale per l'abolizione delle Province». Benissimo. Ma non vi sembra strano che la cosa non abbia suscitato reazioni? Sarà forse perché già si sa che questa legge costituzionale, nonostante il probabile assassinio della Costituzione, non arriverà mai nemmeno in Aula? Passiamo alla raccomandazione sul sistema finanziario, nella quale ci viene sostanzialmente richiesto di efficientare il sistema bancario: il Governo prevede che la Cassa depositi e prestiti possa acquisire obbligazioni bancarie nell'ambito di operazioni di cartolarizzazione di crediti derivanti da mutui garantiti da ipoteca su immobili residenziali, al fine di facilitare l'erogazione da parte delle banche di nuovi mutui alle famiglie per l'acquisto di abitazioni principali. Ma l'esperienza statunitense non ha insegnato nulla? Il termine mutui subprime vi ricorda qualcosa? Ci stiamo portando avanti sul lavoro: invece di dover salvare le banche che cartolarizzano mutui inesigibili, impegniamo direttamente la Cassa depositi e prestiti ad acquistare spazzatura e ci togliamo il pensiero. Raccomandazione sul sistema fiscale: «Trasferire il carico fiscale da lavoro e capitale a consumi, beni immobili e ambiente assicurando la neutralità di bilancio». E come rispondiamo noi? Ad esempio, con la cancellazione dell'IMU sulle prime case, anche quelle con 14 vani catastali e piscina, e la contestuale introduzione della service tax. Si tratta di una tassa della quale si può certamente apprezzare la vocazione federalista, ma che colpirà anche gli inquilini (quindi, potenzialmente, una fascia debole della popolazione) e che, inglobando anche la remunerazione del servizio rifiuti, con buona probabilità ci allontanerà ulteriormente dagli obiettivi europei di raccolta differenziata. E come dimenticare l'aumento dell'IVA, sul quale spenderei alcune parole? Nel DEF di aprile 2013 si prevedeva di mantenere il rapporto tra deficit e PIL nel limite del 3 per cento, perpetuando il regime sperimentale dell'IMU 2012 (che, come sappiamo, è saltato) e aumentando l'IVA al 22 per cento. Il DEF era stato predisposto dal Governo Monti sostenuto da PD e PDL. Non l'avevate letto? IMU e IVA erano delle promesse fatte all'Europa in risposta a delle raccomandazioni sin da aprile. La prima è saltata e il mancato introito è stato coperto in modo tale da suscitare profonde perplessità nella Corte dei conti. Quanto all'aumento della seconda (che sarà comunque inutile, dato che già adesso il gettito IVA è in calo conseguentemente al calo dei consumi), probabilmente non si aveva la più pallida idea di come coprirlo, fatto salvo introdurre un'altra imposizione con il tradizionale gioco delle tre carte. Forse qualcuno sperava che i nostri «guardiani» europei si girassero dall'altra parte? Infine, io ho in mano questo documento da una quindicina di giorni (forse venti), ma immagino fosse disponibile da più tempo. Qui c'era scritto, chiaro, che l'IVA sarebbe aumentata; quindi, la manfrina tra Alfano e il Premier e le conseguenti fibrillazioni del noto pregiudicato erano una patetica messa in scena elettorale. Proseguendo nella lettura, la Nota al DEF ci fornisce anche alcune indicazioni sulle modalità con le quali si intende dare copertura alle passate e alle future azioni di Governo, e qui ritroviamo i grandi classici: incremento delle accise sugli alcolici, sui prodotti da fumo e le misure in materia di giochi. Quindi, da un lato impegniamo risorse per campagne di sensibilizzazione contro l'abuso di alcolici, scriviamo sui pacchetti di sigarette che «Il fumo nuoce gravemente alla salute» e approviamo mozioni per contrastare il vizio del gioco e i rischi ad esso connessi e, dall'altro, dobbiamo sperare che questi stessi vizi siano sempre ben presenti nella popolazione italiana per mandare avanti la baracca. Praticamente, un conflitto di interessi di Stato. Ma la vera grande risorsa futura per il nostro erario è il piano pluriennale di valorizzazione del patrimonio pubblico. Dando per scontato che il processo di valorizzazione del patrimonio immobiliare non si risolva (come dice la stessa relazione del Servizio bilancio) in meri passaggi di proprietà tra comparti interni della pubblica amministrazione, come pure sarebbe possibile ipotizzare in caso di sottoscrizione dei fondi di investimento previsti nel documento stesso da parte degli enti previdenziali, il timore è che la parola valorizzazione possa agevolmente essere sostituita da svendita. Si prospetta una fruttuosa campagna di dismissioni e privatizzazioni di parte del patrimonio nazionale, ma poi si ammette che: «il Governo ha ritenuto opportuno dimezzare l'ambizioso obiettivo di un punto percentuale di PIL all'anno di incassi da privatizzazioni per renderlo più realistico e fattibile, anche in considerazione delle ancora difficili condizioni del mercato immobiliare e finanziario». E quindi? Questo patrimonio immobiliare a chi pensiamo di venderlo o, meglio, svenderlo o, magari, vista la congiuntura del mercato immobiliare, regalarlo? In conclusione, questa Nota di aggiornamento, tra sacrifici mascherati da conquiste e previsioni che definirei eufemisticamente troppo ottimiste per la crescita dell'economia italiana, sembra confezionato come un libro di favole da sottoporre all'Unione europea e agli investitori internazionali per convincerli ancora una volta che la crisi è finita e stiamo raggiungendo la famosa luce in fondo al tunnel. Forse abbiamo dimenticato di essere un Paese che fino a ieri era un osservato speciale dei mercati e che l'Europa e, soprattutto, gli italiani che ancora non rinunciano a guardarsi intorno, alle favole non credono più. E magari qualcuno, quando ascolta il Ministro dell'economia dire che «gli italiani devono conoscere la verità sui conti pubblici», ora si pone la fatidica domanda: «Cosa avrà voluto dire?»
2013-10-09	M5S	VaccianoGiuseppe	Signora Presidente, onorevoli colleghi, signor rappresentante del Governo, esaminando la Nota di aggiornamento del DEF, ho avuto l'impressione di trovarmi di fronte a un documento scritto nella speranza che chi lo avrebbe letto, in Italia come in Europa, ignorando il reale contesto economico e sociale, si sarebbe semplicemente convinto che in Italia tutto sta andando nella giusta direzione e che, come viene raccontato ormai da anni, la ripresa è lì, dietro l'angolo, che ci aspetta.
2013-10-09	PD	ToniniGiorgio	Infine, ultimo punto: noi abbiamo bisogno di fare un discorso chiaro con l'Europa. Credo che ne parleremo nei prossimi giorni, se verrà in Senato il Presidente del Consiglio, quando parleremo del semestre di Presidenza italiana dell'Unione europea. Abbiamo bisogno che accanto al fiscal compact, che non può essere messo in discussione, ci sia davvero un growth compact, cioè un patto per la crescita, che veda anzitutto nell'area dell'euro e nella sua capacità fiscale e di bilancio lo strumento da affiancare al pareggio di bilancio, cui devono essere tenuti i singoli Stati in una fase politica di espansione economica da parte dell'Unione nel suo insieme. PRESIDENTE. La prego di concludere, senatore Tonini. TONINI (PD). Questo è il programma che il DEF ci consegna: un programma al quale dobbiamo lavorare insieme con convinzione.
2013-10-09	PD	ToniniGiorgio	Infine, vi è una spesa per interessi troppo elevata (5 punti di PIL) e una drammaticamente bassa - è l'elemento più preoccupante e inquietante di questa fotografia - spesa per investimenti, con un trend in declino, che costituisce l'elemento di maggiore preoccupazione. Tirando una riga e facendo una sintesi, si tratta di una grande spesa, che però non riesce ad essere in maniera sufficiente né fattore di efficienza economica, di crescita economica del Paese (che infatti non cresce) e neppure elemento di uguaglianza sociale, perché purtroppo crescono anche le disuguaglianze. Da questa situazione non si esce con l'ordinaria manutenzione, ma soltanto con le riforme, cioè con degli interventi strutturali che affrontino i nodi di fondo di questa spesa. Qui allora vediamo l'altra parte del DEF e della Nota di aggiornamento, che è sì una fotografia, ma è anche un programma. Si tratta di un programma difficile, perché bisogna rimettere in moto la crescita, facendo uguaglianza sociale e stando dentro i vincoli, che sono necessari per il nostro Paese, a cominciare dal vincolo del 3 per cento, che è assunto come un elemento di fondo, non discutibile, per conseguire l'obiettivo del pareggio strutturale di bilancio, sul quale ci siamo impegnati con il resto dell'Europa. Credo che i quattro punti programmatici del DEF - li riassumo così - possano conseguire questa quadratura del cerchio tra crescita e uguaglianza stando dentro i vincoli di bilancio, se naturalmente il Governo e la maggioranza saranno impegnati in modo disciplinato nel loro raggiungimento. Mi sia consentita un'unica battuta politica in proposito, riguardante il rapporto tra i partiti. Ho visto che il segretario del PdL Alfano, vice presidente del Consiglio, ha detto: «Siamo impegnati ad applicare tutti i punti del programma del PdL». Vorrei sommessamente dirgli che per applicare tutti i punti del proprio programma, prima bisogna vincere le elezioni.
2013-10-10	M5S	NugnesPaola	Sicuramente è un sistema partito male, che ha creato confusione o che forse addirittura l'ha voluta creare. È costoso e complicato. Anche io, come la maggior parte dei senatori in quest'Aula, condivido la necessità che esso venga semplificato e reso il più economico possibile. Un dato che però differenzia la mia posizione da quella degli altri è che io ritengo che nel tempo questo sistema di tracciabilità, assolutamente necessario e richiesto dall'Europa, debba essere reso a poco a poco semplice, trasparente e non costoso per le imprese e debba essere esteso a tutti i trasportatori di rifiuti.
2013-10-11	M5S	MorraNicola	In particolare, l'ordine del giorno G103 impegna il Governo a «valutare la possibilità di adeguare il contenuto del codice penale a quanto disposto dalla Convenzione del Consiglio d'Europa dell'11 maggio 2011, introducendo esplicitamente il reato di violenza psicologica, ovvero punendo con la reclusione fino a tre mesi e con il pagamento di una multa fino a 500 euro, chiunque adotti un comportamento intenzionalmente mirato a compromettere l'integrità psicologica di una persona, con la coercizione o con le minacce».
2013-10-15	M5S	GiarrussoMarioMichele	Si parla di modifica della Costituzione e si inizia attaccando la Corte costituzionale, che è il garante di tutti i cittadini, il garante che nel nostro Paese nessuna maggioranza possa soverchiare la minoranza. È così che si intende fare la modifica della Costituzione? Attaccando la Corte costituzionale? O, peggio ancora, facendosi dettare le modifiche della nostra Carta costituzionale da ambienti come quelli della JP Morgan, che dovrebbero stare davanti ad un tribunale a rispondere dei danni causati a milioni di cittadini e che si permettono, invece, di interferire con le Costituzioni e le libertà di Paesi come l'Italia? Ci domandiamo, onorevoli colleghi, come sia possibile parlare di presidenzialismo e confondere la democrazia diretta e la partecipazione dei cittadini con un plebiscitarismo ed un neopopulismo che spacciano come partecipazione dei cittadini l'elezione diretta del Presidente della Repubblica, che, tra l'altro, è stata bocciata dagli stessi cittadini con il referendum del 2006. Come si possono spacciare queste per riforme costituzionali serie, sensate e con una qualche logica? L'elezione diretta del Presidente della Repubblica non è certo garanzia, cari colleghi, di democraticità, né di tutela della libertà o di efficienza; diversamente, infatti, la Russia di Putin sarebbe oggi il Paese più democratico presente in Europa, mentre non mi pare che sia così.
2013-10-15	PD	ChitiVannino	Si sostiene anche, in quel disegno di legge costituzionale, che su ogni provvedimento di riforma costituzionale futuro si possa ricorrere a referendum confermativo, al di là dei numeri con cui Senato e Camera lo approveranno. Questo aspetto mi sembra sinceramente ben più importante. Ciò detto sullo strumento, credo che sia importante soffermarsi su quanto detto nella sua informativa dal ministro Quagliariello: leghiamo gli strumenti al merito, perché sono opzioni che consegnano al Parlamento scelte rilevanti e già più definite su cui si possa intervenire. Il Ministro ci ha già illustrato una relazione che offre delle soluzioni sulla forma di governo, sulla riforma del Parlamento, sulla legge elettorale, ma anche su strumenti di partecipazione diretta dei cittadini, che credo dovrebbero interessare a tutti. Quante volte ci siamo occupati, Presidente, della questione di come il referendum possa valere! Ci sono proposte in tal senso. Sono proposte che credo possano essere valutate sulla riscrittura del Titolo V della Parte II della Costituzione. Io non interverrò su tutto, ma vorrei soffermarmi sulle questioni del Governo, del Parlamento e della legge elettorale, con una considerazione politica che penso sia molto importante e che rivolgo alla responsabilità di tutti, ma soprattutto alla responsabilità della maggioranza che oggi sostiene il Governo. Una settimana fa il Governo, nell'Aula del Senato e della Camera, ha ottenuto un voto di fiducia importante e significativo. Si apre - così è stato detto e faremo in modo che ciò si mantenga - una fase di stabilità per arrivare almeno al 2015. Quindi, si apre un periodo di stabilità che deve servire per costruire le riforme: questo è l'impegno che abbiamo. Dobbiamo costruire per il Paese riforme sulle questioni economico‑sociali; dobbiamo costruire delle riforme sul piano istituzionale e della legge elettorale, che cancelli il "porcellum"; dobbiamo gestire il Semestre europeo con spirito riformatore, perché l'Italia potrà dare un contributo per fare un passo avanti nella costruzione di una democrazia sovranazionale europea, un contributo a quelle riforme che riguardano l'Unione europea e che non sono altra cosa, ma hanno un collegamento di coerenza con quello che dobbiamo fare nel nostro Paese, dopo tanti anni in cui si è discusso di riforme che poi non sono state realizzate. Personalmente mi ritrovo nella proposta, tra quelle avanzate dalla Commissione nominata dal Governo, di una forma di governo che sia quella del Primo Ministro eletto dalla Camera dei deputati. Mi sembra che questo sia un punto di equilibrio, se volete un compromesso alto, importante e significativo, che va nella direzione di un'innovazione che fa funzionare le istituzioni. Io non considero certo il presidenzialismo un colpo di mano o un colpo di Stato: è una risposta democratica ai bisogni della democrazia. Ma ognuno di noi, al di là delle convinzioni personali - questo il presidente Letta lo ha detto a proposito della legge elettorale, ma non vale solo per essa - deve individuare la soluzione che trovi il massimo consenso, che trovi meno asprezza nel confronto con il Paese e che su questo referendum certamente ci sarà, e che trovi poi un approdo positivo. Bisogna fare delle riforme che vengano approvate, e non, come è successo altre volte, riforme che non vengono portate a casa. Mi sembra che questa sia un'impostazione che dà al Governo una forza, mantiene l'impianto parlamentare più coerente con la Costituzione (se dovessimo riscrivere tutta la Parte II della Costituzione non basterebbe il tempo, e forse non sarebbe neanche più adatto lo strumento che ci saremmo dati), e lascia il ruolo del Presidente della Repubblica sostanzialmente identico a quello attuale. Penso infatti che il nostro Paese abbia bisogno di un riferimento che sia super partes, a garanzia della Costituzione e della vita delle istituzioni. Per quanto riguarda il Parlamento, mi trovo d'accordo sulla riduzione del numero dei parlamentari (poi si vedrà quanti, ma vanno ridotti). Concordo anche - però su questo farò una specificazione - sul superamento del bicameralismo perfetto. Su cosa però il bicameralismo deve rimanere perfetto? Non lo dico per difendere semplicemente le prerogative del Senato, ma c'è un punto che dobbiamo avere chiaro: penso che non ci siano dubbi sulle modifiche alla Costituzione e su qualsiasi aggiornamento, fosse anche di un punto e virgola; sulla ratifica dei trattati internazionali; sulle leggi elettorali; sulle leggi che riguardano diritti umani fondamentali. Su tali questioni il bicameralismo non può che essere perfetto. Penso, infine, che ci sia una questione che deve essere approfondita per quanto riguarda il Senato. Come ho già detto, sono d'accordo sul fatto che sia una sola Camera ad avere un rapporto politico e ad eleggere il Presidente del Consiglio, il Primo Ministro, indicato dallo schieramento o dal partito che ha vinto le elezioni. Ma allora bisogna lavorare in modo serio su quello che sarà il ruolo della seconda Camera. Non vorrei - lo dico con franchezza - che facessimo il solito campionato: che passiamo da un bicameralismo perfetto, identico, a un monocameralismo di fatto. Questo non ci serve e non è così in Europa, al di là delle differenze (esiste un solo Paese europeo, la Repubblica d'Irlanda, dove il Senato veniva nominato in modo strano con una sorta di designazione corporativa). Penso che il Senato debba avere un ruolo centrale e prioritario per quanto riguarda i rapporti con l'Unione europea, con le istituzioni europee, con lo Stato centrale e con il sistema delle Regioni e delle autonomie locali: questo è uno snodo fondamentale, che diventerà sempre più importante nella vita della democrazia. E mi convince - questo i saggi lo dicono - la verifica della ricaduta delle politiche pubbliche, perché avere una Camera che diventa attenta a quello che determinano le politiche pubbliche, e che quindi può anche suggerire correzioni, unitamente a questi rapporti con il sistema delle istituzioni europee e delle Regioni e delle autonomie locali, mi pare un fatto importante e convincente. Quello che, invece, tra le varie ipotesi formulate non mi convince - lo dico subito - sono alcune strade che vengono indicate per l'elezione del Senato, quindi anche sul suo ruolo. Mettendo da parte il modello statunitense, che è diverso ancora (il Senato è composto da un numero di senatori uguale per ciascuno Stato e ha una funzione come quella che forse avrà domani il Senato per l'Unione europea), e rimanendo in Europa, o si segue la strada del Senato delle Regioni, cioè del Bundesrat vero (nel Senato ci sono i rappresentanti dei Governi regionali, che hanno il voto ponderato, perché altrimenti non funziona) oppure, come sinceramente io preferisco, cosa su cui mi pare si fosse anche arrivati ad un accordo in un confronto che c'era stato su questi temi in precedenti legislature, fermi restando i Presidenti di Regione, che ci sono di diritto, il Senato continua ad essere eletto direttamente dai cittadini contestualmente all'elezione dei Consigli regionali. Può essere più convincente se il Senato ha quella configurazione: mi pare abbia una legittimità maggiore. D'altra parte, mi pare che su questo punto ci fosse un discreto consenso, se non ricordo male, ragion per cui cercherei di evitare di fare un passo avanti e uno indietro: dove c'è consenso magari dovremmo tentare di consolidarlo e di rafforzarlo. Se andiamo in questa direzione penso anche che allora il Senato, che non elegge il Primo Ministro, che ha quei compiti, che viene eletto direttamente dai cittadini contestualmente all'elezione dei Consigli regionali, possa essere eletto su base puramente proporzionale perché non ha bisogno di avere importanti curvature di tipo maggioritario. L'ultima considerazione che faccio riguarda la legge elettorale per la Camera. Il ministro Quagliariello ha detto - e io sono d'accordo - che bisogna rendere il bipolarismo un qualcosa di serio, non una ragione di conflittualità permanente, e comunque questo è il modo con cui la democrazia funziona in Europa. Per avere un bipolarismo, però - da questo punto di vista il Ministro ha fatto una sottolineatura importante, che spero venga assunta dalle varie componenti, e in particolare dalle forze di maggioranza - bisogna che i cittadini con il loro voto contribuiscano a determinare una maggioranza di Governo e possano avere anche nelle loro mani l'indicazione di colui il quale, secondo i risultati che si avranno, la Camera eleggerà, perché indicato come Primo Ministro. Allora, se questa è la strada di fronte a noi (senza ora scendere nei dettagli), abbiamo una scelta precisa, e lo dico a tutti i colleghi senatori, perché vorrei che le leggi elettorali e le istituzioni venissero fatte non soltanto dalla maggioranza, ma di certo con ancora più forza lo dico ai colleghi che sostengono il Governo Letta: è necessario che o a livello di collegio o a livello di coalizione, se si sceglie per la legge un impianto di tipo proporzionale con una soglia di sbarramento su cui poi si determina l'accesso alla ripartizione dei seggi, ci sia un elemento di doppio turno, o come doppio turno di collegio o come doppio turno di coalizione. E attenzione, se questa è la strada - e, se vogliamo fare un bipolarismo serio, secondo me non può che essere questa la strada: o doppio turno di collegio, oppure proporzionale con uno sbarramento significativo, e poi la determinazione, se al primo turno nessuno raggiunge il 50 per cento più un voto, per avere il premio per poter governare in un secondo turno - questo deve esserci. Se non c'è questo, si afferma una cosa e si va in direzione contraria. Se c'è questo, però, al di là dei tempi con cui facciamo la legge (e prima è, meglio è, così non aspettiamo che ci venga detto, visto che lo sappiamo, che il "porcellum" oltre ad avere forse aspetti di incostituzionalità, comunque non funziona), dobbiamo fare in modo che a novembre o a dicembre non venga approvata una legge che vada in direzione contraria - dal punto di vista dello spirito e della coerenza - a questa impostazione che insieme diciamo di voler sostenere e che, come ha detto il Ministro, è la condizione perché funzioni un bipolarismo serio. Penso allora che sia questa la strada che dobbiamo imboccare. Mi auguro che, nella riflessione tra le forze politiche, questo aspetto possa essere considerato con coerenza fino in fondo.
2013-10-16	M5S	AirolaAlberto	Del resto, lo avete anche già dimostrato col pareggio di bilancio messo in Costituzione, una ferita che sta dissanguando i principi della nostra Carta: prima bisogna pagare i debiti e poi, eventualmente, sostenere la sanità pubblica o la scuola. «Ce Io chiede l'Europa» ci avete detto, una frasetta che ritorna come un mantra. Oppure, con la riforma Fornero. Perché non è incostituzionale quello che avete fatto ai lavoratori? Siete sempre pronti ad invocare la legittimità di una norma se serve a voi, ma se si parla di una legge che va a distruggere dei lavoratori italiani si può soprassedere.
2013-10-16	M5S	AirolaAlberto	Ebbene, anche questa volta per questa modifica maldestra e pericolosa che infliggete alla Costituzione italiana sembra valere la stessa frase: «Ce lo chiede l'Europa».
2013-10-16	M5S	AirolaAlberto	Io credo che gli italiani siano ormai tutti che convinti che il problema siete voi e non la forma dello Stato. D'altro canto, avevano già bocciato riforme analoghe con il referendum del 2006. Quello che si intende meno - perché siete bravi a nasconderlo a tutti - è il senso di questa «operazione lampo», per consumare in fretta il tradimento della nostra Carta. Come si è arrivati fin qui e perché. La nostra Carta costituzionale già dalla sua semplicità mostra la sua forza e la sua nobiltà. Tutti ma proprio tutti i cittadini italiani la possono leggere e capire. I diritti e i doveri sono chiari, limpidi. Quando è stata scritta si usciva dall'incubo della guerra e dalla Resistenza. Le parole pesavano, i diritti sanciti li avevano conquistati e difesi con la vita i nostri padri e i nostri nonni. Oggi invece siamo in un'epoca in cui le parole e i concetti sono stati svuotati del loro significato. Qui, in quest'Aula, si sente parlare di lavoro, ripresa, rilancio, e tutti sanno oramai che non significano più nulla. Lo sanno purtroppo gli esodati, gli studenti, i pensionati, i disoccupati giovani e vecchi. Così, svuotati di significato, questi vocaboli non valgono più nulla e si possono ripetere come, nella migliore delle ipotesi, un mantra ipnotico o, nella peggiore, come un disco rotto, senza provocare indignazione, ma assuefazione, torpore e al massimo nausea. Così, mentre i cittadini sono storditi dalle false promesse che ripetete qui, sui giornali, in TV, voi sfoderate altre parole, quelle magiche e terribili: la più usata è «responsabilità» al pari dell'altra gettonatissima «emergenza». Ho provato a chiedere a un Sottosegretario in Commissione di spiegarmi un provvedimento senza ricorrere all'uso del termine «emergenza», ma non ci è riuscito; dopo un po' ha dovuto ricorrere a dei sinonimi tipo «urgenza», più volte. Ci sono anche altre espressioni come «speciale», «ce lo chiede l'Europa», «divisivo». Secondo me, però, la peggiore, quella più terribile, è «speciale», che spesso si accompagna con altre parole per evocare figure ancora più cupe, come «commissario speciale», che per voi significa il potere di aggirare norme e leggi (sono sparsi un po' ovunque questi «commissari speciali»), o «commissione speciale». Un'altra parole di cui si abusa è «saggi», che si accompagna bene soprattutto con «comitato». Vi ricordate il comitato dei saggi? Mi riferisco a quello pre-Letta; era oramai quasi due Governi fa. Sembra passato un secolo, ma è stato solo qualche mese fa. Non so dove li avete trovati nella nostra Carta costituzionale, non c'è traccia di comitati di saggi, non si cita nulla in proposito. Qualcuno se li è inventati di sana pianta, qualcuno ha preparato l'incubatrice per questo Governo delle larghe intese - che chiamiamo «modello unico» - per favorirne la nascita, in un momento nel quale vi sentivate perduti; c'è mancato poco che non lo foste, c'è mancato poco che il garante di questa Costituzione fosse un uomo di alto profilo istituzionale come Rodotà. Ma non facciamo voli pindarici, questi li lascio a voi. Per tornare a come avete piegato e distorto i dettami della nostra Costituzione, ricordo che proprio poco prima del fallimento di Bersani, invece di far partire le Commissioni permanenti, organi parlamentari che servono per lavorare e legiferare (cosa che andava fatta subito per salvare l'Italia), avete tergiversato con le due «Commissioni speciali temporanee». Mentre ci dileggiavate dicendoci «scongelatevi», avete perso tempo prezioso durante il quale altre imprese hanno chiuso e altre famiglie sono sprofondate economicamente, per non rischiare di perdere il potere, assegnando importanti ruoli di Presidente di Commissione all'avversario, che poi è diventato vostro alleato. Questo però si sa, è l'ironia della vita!
2013-10-16	M5S	CastaldiGianluca	Grazie, Presidente. Giacomo: «"Dietro ogni articolo della Carta Costituzionale stanno centinaia di giovani morti nella Resistenza. Quindi la Repubblica è una conquista nostra e dobbiamo difenderla, costi quel che costi". (Sandro Pertini, Messaggio di fine anno agli Italiani, 1979). "La Costituzione è il fondamento della Repubblica. Se cade dal cuore del popolo, se non è rispettata dalle autorità politiche, se non è difesa dal Governo e dal Parlamento, se è manomessa dai partiti verrà a mancare il terreno sodo sul quale sono fabbricate le nostre istituzioni e ancorate le nostre libertà". (Luigi Sturzo, Discorso, 1957). (Brusìo). "In questa Costituzione [...] c'è dentro tutta la nostra storia, tutto il nostro passato, tutti i nostri dolori, le nostre sciagure, le nostre glorie: son tutti sfociati qui negli articoli. Dietro ogni articolo della Costituzione, o giovani, voi dovete vedere giovani come voi che hanno dato la vita perché la libertà e la giustizia potessero essere scritte su questa Carta. Dovunque è morto un italiano per riscattare la libertà e la dignità, andate lì, o giovani, col pensiero, perché lì è nata la nostra Costituzione". (Piero Calamandrei, Discorso sulla Costituzione, 1955)». Natalino: « C'è un articolo poco citato della Costituzione, forse poco capito. Articolo 137: "Contro le decisioni della Corte costituzionale non è ammessa alcuna impugnazione". Insieme all'articolo 134: "La Corte costituzionale giudica sulle controversie". In pratica nessuno può contestare una sentenza della Corte costituzionale. Nessuno. Nemmeno Draghi, la troika o altri. Qui emerge una sovranità un po' diversa da quella dell'articolo 1. Una sovranità in senso schmittiano ("Sovrano è chi decide lo stato di eccezione"): sopra la Corte costituzionale non c'è alcuna autorità superiore. Ecco ciò che dimentica Rodotà: il (fortunato) fallimento della Costituzione europea implica che la Corte costituzionale resta nazionale. E niente esiste al di sopra della Corte. Non è un ragionamento teorico: la Corte costituzionale tedesca ha più volte bocciato leggi prodotte dal Parlamento "perché le vuole l'Europa", decidendo che non erano costituzionali. Lo stesso ha fatto di recente il Portogallo. Lo stesso potrebbe fare l'Italia. Ecco perché di recente è stato nominato alla Corte un giudice che difenda gli interessi delle banche». Scrive Francesco: «Cosa prevede il ddl 813? Non una modifica come spesso si legge, ma una "disapplicazione una tantum " dell'articolo 138, con lo scopo di mettere il turbo alla Grande Riforma Costituzionale di Letta. Una strategia all'italiana. Nel 1992 l'ISI era una tassa una tantum; poi si è trasfigurata nell'ICI, poi nell'IMU e infine nella service tax, una mostruosa idra onnicomprensiva. Si inizia con il chiudere un occhio una tantum e si finisce ciechi e sordomuti in aeternum. Dalle eccezioni nascono le regole: se il ddl 813 diventasse legge, l'articolo 138 non muterebbe in modo stabile, ma sarebbero permanenti le successive modifiche che Letta vuole infilare in fretta e furia nella seconda parte della Costituzione. La sbandierata riduzione del numero dei parlamentari, sempre evitata nei fatti dai partiti, è soltanto un cavallo di Troia: gli obiettivi sono altri. Letta sogna un radicale cambio del sistema di Governo, con l'importazione di un (semi?) presidenzialismo simil‑Francia o simil-USA. Perché? Per dare il colpo di grazia al Parlamento, già mezzo annegato dal diluvio di voti di fiducia dei Governi Berlusconi, Monti e Letta, oscurandolo definitivamente sotto l'ombra dell'"uomo solo al comando". Peccato che un sistema politico non sia un franchise replicabile ovunque. Già in passato, con il bipolarismo, abbiamo tentato di trapiantare in Italia un modello straniero. Oggi vaghiamo disorientati fra le macerie dello scellerato esperimento. Il bipolarismo non ha garantito la favoleggiata stabilità, cucinando dei minestroni sempre pronti a detonare, generando il "porcellum" e degradando l'Italia a megastadio infestato da ultras politici gonfi d'odio. Il finale è stato tragicomico, con la fotografia dei due contendenti costretti all'abbraccio contro natura, pur di sopravvivere all'inopinato avvento del terzo incomodo, il Movimento 5 Stelle». Non leggo il post di doctor Jekyll, perché non conosco il nome. Scrive ancora Francesco: «Ci sono poi forti perplessità nell'immaginare proprio Letta e i "porcellum" boys (da qui in avanti PB) come i predestinati a realizzare un'epica svolta costituzionale che la politica italiana insegue da decenni. Il Governo Letta è un Governo in deroga ai princìpi della democrazia e non è nemmeno una tantum, perché è la seconda volta di fila dopo Monti (dall'eccezione, la regola). La maggioranza che sostiene Letta è artificiale come gli Stati‑nazione arabi, non ha una corrispondenza nel Paese reale ed è ottenuta appiccicando le rappresentanze politiche di due elettorati antitetici. I PB sono stati catapultati in Parlamento con una legge elettorale già dichiarata parzialmente incostituzionale dalla Cassazione. Giudizio che, con ogni probabilità, sarà confermato dalla Consulta. I PB si sono pasciuti nel "porcellum", attaccandolo a parole ma proteggendolo nei fatti, e adesso addirittura puntano il dito contro la legge Severino, sperando di farla dichiarare incostituzionale e salvare Berlusconi. Intendiamoci: gli appigli legali per un esame esistono. Ma i 37 politici già decaduti per gli effetti della legge Severino? Per loro gli indici accusatori dei PB sono rimasti infilati nelle tasche: i sodali della Grande Riforma costituzionale forse non hanno letto (o capito) la Costituzione nemmeno fino all'articolo 3». Chiedo scusa a tutti gli altri ragazzi di cui non posso leggere i commenti perché ho esaurito il tempo a mia disposizione. Concludo dicendo che una modifica costituzionale non può essere fatta da persone nominate e nominanti.
2013-10-16	M5S	MartelliCarlo	Lei, Ministro, ha detto che alle difficoltà del Paese «non è estranea la debolezza delle nostre istituzioni, concepite in una fase storica molto diversa da quella attuale». Ci credo che era molto diversa: era il dopoguerra. Ma non era una fase migliore; era peggiore: c'era appena stata una guerra mondiale, con il conseguente default, perché i debiti non sono stati riconosciuti, ed eravamo in miseria. Quindi, quella era una situazione peggiore: era una situazione di emergenza. Quindi, non diciamo che questa è peggiore di quella. Come al solito, si cerca di scatenare il panico per poi paralizzare le persone e quindi costringerle ad accettare qualunque cosa. Questo trucco non attacca; ma, evidentemente, trucco vecchio fa buon brodo (in realtà il proverbio era un altro, ma va bene comunque). Ancora, ha detto, Ministro: «A differenza delle altre grandi democrazie dell'Occidente, da tempo attraversate da incisivi processi di riforma». Quali? Non mi risulta che si facciano riforme costituzionali nel Regno Unito e neanche negli Stati Uniti, in Spagna, in Francia ed in Germania; forse si fanno in Grecia, ma neanche, perché in Grecia hanno semplicemente dovuto fare le elezioni una seconda volta in quanto, dopo la prima, non c'era una maggioranza. Qualcuno però ha anche pensato di fare una legge elettorale sul modello greco: era una delle proposte, nel senso della governabilità, come ovviamente si diceva. Solo alcune righe più avanti si afferma che il nostro Paese si è trovato privo di strumenti all'altezza delle decisioni da assumere in un contesto globale sempre più competitivo. Queste sono considerazioni di carattere economico. Ciò sembra tirato fuori dal rapporto delle grandi banche di affari, come Bank of America, Merrill Lynch, Goldman Sachs o JP Morgan. Qualche mese fa, però, casualmente questi stessi hanno detto che le Costituzioni del Sud Europa, che sono rigide ed antifasciste, non vanno bene ed andrebbero cambiate. Adesso stiamo cercando di cambiarle: è sempre casuale! Prima è stata detta una cosa e poi è stata fatta ed è stata invocata la stessa motivazione. Come Conan Doyle faceva dire a Sherlock Holmes, un sospetto è un sospetto, due sospetti sono sospetti e tre sospetti sono una prova. Basta cambiare pagina e vi sono ancora delle criticità. Qui si parla di una criticità nel fatto che noi siamo in un sistema di governo multilivello tra Unione europea, Stato ed autonomie territoriali, che è assai più complesso ed articolato rispetto al passato. Questo sistema, pertanto, necessita di essere attentamente calibrato, al fine di salvaguardare il quadro dei valori e dei princìpi fondamentali della Costituzione del 1947. Ebbene, se vogliamo salvaguardarlo, vorrei sapere se inserendo un vincolo di bilancio, aderendo a trattati internazionali palesemente non costituzionali (come il Six Pack e il Two Packs ed il meccanismo europeo di stabilità), stiamo salvaguardando la Costituzione? Forse anche in questo caso dobbiamo considerare attentamente la parola «salvaguardare»; il mio vocabolario deve essere aggiornato, e non solo il mio perché non si sta «salvaguardando», ma si sta «scardinando». Sono parole che iniziano sempre con la lettera «s», ma sono diverse. Poco più avanti c'è scritto che «su queste premesse di fondo che rendono non più eludibile il tema delle riforme, la Commissione ha approfondito le ragioni sottese alla fragilità del nostro sistema», e si va avanti. In realtà, il «non» andrebbe tolto e bisognerebbe dire: «su queste premesse di fondo che rendono eludibile il tema delle riforme (...)»: cioè, queste riforme non si dovrebbero fare, vista la premessa. La premessa è scritta solo cinque righe prima. Quindi la Commissione, sempre perché voleva agevolare, ha addirittura approfondito tutte queste problematiche, rinvenendo nell'incapacità di esprimere nel lungo periodo un indirizzo politico stabile e radicato nel consenso dal corpo sociale uno dei più rilevanti problemi di criticità. In sostanza, il problema è che, nel momento in cui si svolgono le elezioni, non si riesce a creare una maggioranza stabile. Ma non è colpa della Costituzione se le persone che hanno più scelte si dividono fra queste. Al massimo si potrebbe dire - ed infatti voi lo dite - che è colpa della legge elettorale connessa (per questo voi fate la connessione). Siamo tornati al punto che bisogna fare una legge elettorale ritagliata affinché vinca uno solo: ma allora diciamolo! Infatti, se vogliamo fare una cosa del genere, ci mettiamo intorno al tavolo e poi vediamo chi vince. Tutti pensano di cambiare la legge elettorale ritenendo di vincere, invece di porsi il problema di fare una legge elettorale che sia la più equa possibile: questo è lo scopo di una legge elettorale. Essa deve rappresentare equamente e correttamente le intenzioni dell'elettorato senza distorsioni. Su questo, che è un argomento matematico, vi sono fior di trattati e fior di esempi paradossali che mostrano come si possa distorcere l'uso di una legge elettorale. Poiché più avanti vi sono stranissime elucubrazioni ed elaborazioni di leggi elettorali, vi dico che la legge elettorale che meglio riflette le intenzioni di voto dell'elettorato è quella proporzionale senza sbarramenti e senza premi di maggioranza. Si tratta di una legge elettorale che ha funzionato bene per oltre 30 anni. Dopodiché sono stati fatti dei tentativi di leggi elettorali più decisioniste, con il risultato che non si è migliorato, ma si è peggiorato il sistema. Quindi, più cercate di fare una legge elettorale che vada nel senso di creare una maggioranza che comandi e non che governi - è una distinzione non sottile - e meno riuscite in questo effetto. Paradossalmente si stava meglio prima quando c'erano cinque partiti. Tutto sommato, anche questa mancanza di decisionalità, che viene continuamente indicata in tutte queste nove pagine, non è colpa della Costituzione. Chi è che decide, infatti? L'Esecutivo: si chiama Esecutivo, il Governo. Se il Governo non è capace di decidere, deve scegliere tra due cose: si metta a decidere oppure se ne vada a casa! Se non siete capaci di fare quello per cui state al Governo, fate posto a qualcun altro che lo sappia fare. Non è colpa della legge elettorale se non siete in grado di decidere; non è colpa neanche della Costituzione. È colpa del fatto che state cercando di mettere insieme interessi contrastanti. Dopo tutto, se qualcuno sta di qua e qualcun altro sta seduto di là, ci sarà un motivo; altrimenti tutti sarebbero mischiati, ed andrebbe bene così. Poco più oltre (mi spiace, ma è tutta una sottolineatura) si afferma che «i partiti senza i quali» - è bene ricordarlo - «un sistema democratico non è nemmeno concepibile (...)». Sottolineo che noi del Movimento 5 Stelle non siamo un partito, eppure siamo molto democratici. Quindi, siamo la prova che ciò è sbagliato. Siamo qui come prova vivente del fatto che è concepibile un sistema democratico senza i partiti tradizionali. Almeno bisognerebbe ricordarsi che noi rappresentiamo 9 milioni di cittadini, il 25 per cento dell'elettorato, e quindi non siamo proprio così piccolini. Ancora più avanti si continua si continua dicendo che «la crisi dei partiti quali strumenti insostituibili» - che è falso - «attraverso i quali i cittadini concorrono a determinare la politica nazionale si è riverberata direttamente sulle attribuzioni del Parlamento e del Governo, pregiudicandone il corretto funzionamento (...)». A me pareva che fosse colpa della Costituzione che volete cambiare. Ma state dicendo che c'è un problema; cioè la crisi dei partiti determinata dal fatto che i cittadini non sono capaci di votare. Se votassero meglio non ci sarebbe la crisi dei partiti. Ma c'è una crisi dei partiti proprio perché i cittadini stanno votando bene, non male!
2013-10-16	M5S	MontevecchiMichela	Da ultimo, il rinvio fatto sempre dal collega Zanettin alle osservazioni avanzate dalla banca d'affari JP Morgan sulla qualità della nostra Costituzione, insieme ad altre del Sud Europa, ci fa rabbrividire. Sulla Costituzione pensiamo che l'unico soggetto tutelato a giudicare ed emendare non possa che essere il popolo, ovvero l'insieme di tutti i cittadini i quali, in ragione di una loro dignità e di un potere di critica insopprimibile, possono esprimersi sulla qualità del dettato costituzionale.
2013-10-16	M5S	PepeBartolomeo	Mi sia consentita una prima affermazione; la nostra Costituzione non ha fallito i suoi obiettivi, non è una Costituzione da buttare via. Quando, nel marzo del 1947, l'Assemblea costituente iniziò il dibattito generale in quest'Aula, avvertimmo, dopo le tragedie che avevano colpito l'Italia e l'Europa intera, che alcuni beni fondamentali dovevano essere assicurati al Paese e alle generazioni future: la libertà e il rispetto dei diritti della persona umana, la sovranità popolare espressa dal Parlamento liberamente eletto, l'unità politica e morale della Nazione, il processo sociale e civile del nostro popolo.
2013-10-16	M5S	RomaniMaurizio	«Ma io vi chiedo, onorevoli colleghi, siete proprio sicuri di esserne autorizzati? Con quale autorità un Parlamento eletto con una legge definita "porcata" si permette di mettere mano ad un testo scritto con il sangue ed il coraggio dei nostri nonni? Siete davvero sicuri di fare gli interessi del Paese in questo modo? Cambiando le regole con un atto di forza, stuprando la volontà popolare emersa dalle ultime elezioni? Quelli che hanno scritto la Costituzione avevano ben chiaro quali fossero i valori per cui valeva lottare e morire. L'orrore della guerra e la morte dei propri cari aveva insegnato molto bene a tutti quali fossero davvero le cose importanti. Avete voi la stessa chiarezza mentre vi accingete a cambiare la Costituzione? A me sembra, e non credo di sbagliare, che il vero problema di questa politica non sia il procedimento con cui vengono varate le leggi. Il vero problema è che le forze politiche si affannano per tutto il tempo a tentare di distruggersi a vicenda, cercando continuamente il metodo migliore di fregare l'avversario, scaricando la colpa delle proprie azioni ora sull'opposizione, ora sull'Europa, ora sulle toghe rosse. Mentre i problemi del popolo italiano vengono costantemente ignorati, rimandati, a volte addirittura derisi.
2013-10-17	LN	CrosioJonny	Signora Presidente, il Gruppo Lega Nord ha già dichiarato di essere favorevole al disegno di legge in votazione, ma, come è successo in precedenza, avevamo segnalato al Governo (che ne ha preso atto e ha chiesto il rinvio dell'esame del provvedimento) degli errori e delle criticità che abbiamo ritrovato all'interno del testo in esame. In sintesi, si trattava di tre punti: il primo riguardava la composizione societaria, il secondo concerneva una puntualizzazione sull'articolo 9 che riguarda le tasse e il terzo punto, forse il più importante, era relativo alla presenza o partecipazione del nostro Paese a questo progetto. Andiamo per ordine. Per quanto riguarda la composizione societaria, ringraziamo il Sottosegretario per le risposte; di fatto ha detto quello che gli avevamo segnalato nella precedente seduta in maniera più articolata, ma per fare capire bene a tutti quanti come stanno le cose, in sostanza, il consorzio, ovverosia il gruppo di società che in questo momento costituisce il consorzio di trivellazione, si è spostato all'interno della partecipazione azionaria della Trans Adriatic Pipeline AG, con sede, appunto, nella Confederazione elvetica. Questa è la sintesi. Non ci è stato purtroppo chiarito il dubbio, che persiste per quanto riguarda l'articolo 9, in merito a questo contratto che i tre Paesi, sottoscrittori dell'Accordo vanno a sottoscrivere con questa società, la svizzera la TAP AG, che - lo ricordo - avrà mandato per costruire e gestire questa importante infrastruttura. L'articolo 9 dell'Accordo, che si riferisce alle tasse, afferma espressamente che per la determinazione della base imponibile dell'investitore del progetto, ovverosia della TAP, per i ricavi e i costi dell'Investitore del Progetto saranno definiti criteri di assegnazione, negli accordi stipulati con l'autorità fiscale della Confederazione svizzera (essendo la giurisdizione dello statuto dell'investitore del progetto). In estrema sintesi, il nostro Paese dovrà avere rapporti fiscali nella determinazione dei profitti con la Confederazione elvetica. Qui veniamo al punto. Noi abbiamo sottolineato al Governo la criticità di questo passaggio perché in questo momento il nostro Paese tiene ancora la Confederazione elvetica nella famosa black list, e ciò determina grossi problemi per quanto riguarda la soddisfazione dell'articolo 9. Il primo ministro Letta ha detto che a breve lui e Brunetta andranno a battere cassa nella Confederazione elvetica per vedere di risanare le sorti del Paese, perché sicuramente non lo stiamo facendo con la legge di stabilità. Speriamo che in quell'occasione, finalmente, si possano avviare accordi bilaterali con la Confederazione elvetica al fine di poter dare seguito anche a questo Accordo, altrimenti sarà molto difficile. Detto questo, arriviamo al nocciolo della questione. Non è sicuramente il nostro Gruppo che in quest'Aula ha brillato nel corso degli anni per aver esaltato l'italianità all'interno di tutti i provvedimenti che vengono trattati, però voglio ricordare, signor Sottosegretario, che questo importante disegno di legge concerne un progetto importante e strategico, in cui qualcuno investirà 24 miliardi di dollari americani, costruiremo 800 chilometri di gasdotto, verranno trasportati da subito 10 miliardi di metri cubi di gas all'anno e a regime ci sarà la possibilità di trasportarne 20 miliardi all'anno. Noi l'avevamo detto nella precedente seduta che all'interno della società con sede in Svizzera, in tutti i meccanismi che siamo andati a cercare, non esiste la partecipazione di alcuna azienda italiana, neppure privata. Qui se la cantano e se la ridono i norvegesi, che lei sa benissimo, meglio di me, signor Sottosegretario, in questo momento la dicono lunga sulla questione dell'energia. Ci sono i norvegesi, gli inglesi, i francesi, i belgi, i tedeschi e anche gli svizzeri, ma noi non ci siamo: non esistiamo. Dopodiché, mi spiace sentire dal Sottosegretario che però ci siamo riservati, tramite ENEL, delle quote di gas. Non dobbiamo confondere le quote del gas con la partecipazione attiva al progetto, che è altra cosa. Di fatto, anche su questa grande partita, questo Governo non riesce a fare altro che farci ancora una volta colonizzare. Non ci eravamo illusi che lei, Sottosegretario, arrivasse oggi in Aula a illuminarci o a portare soluzioni forti in relazione a questa richiesta. Non ci sono soluzioni. Non ci siamo illusi. Stiamo trattando questa importante operazione come sempre fa questo Governo e credo che questa operazione sia lo specchio di questo Governo: ci siamo ma non ci siamo, cerchiamo di fare qualcosa comprando un po' di gas, ma alla fine non siamo padroni neanche di un metro di tubo, tanto per dirla brutalmente. Ci sono gli altri, però. Questa, probabilmente, è la politica industriale del nostro Paese e, ancora di più, di questo Governo. Ripeto: non ci siamo illusi e non ci illudiamo che questo Governo possa soddisfarci. Stiamo all'opposizione e lo possiamo dire, lo abbiamo visto anche ieri sulla proposta di legge di stabilità. Ma su questa importante partita, che determinerà buona parte della politica energetica e, di conseguenza, industriale del nostro Paese, non ci siamo. Voteremo a favore perché così è stato deciso. Per fortuna, malgrado le pressioni dell'Europa, il Nabucco è caduto, per cui il tubo non arriverà a Vienna ma in Puglia, e ci va bene. Voteremo a favore, ma il rammarico è che il nostro Paese, per colpa di questo Governo, è ancora assente.
2013-10-17	M5S	CiampolilloLello	In siffatto contesto, va considerato che l'accordo Telco costituisce l'ennesimo episodio di esclusione dei soci di minoranza, in questo caso rappresentativi dell'85 per cento del capitale totale, da quei benefìci che la normativa sull'OPA vorrebbe invece garantire loro; che un'eventuale modifica della normativa sull'OPA non dovrebbe avere effetti retroattivi rispetto ad un accordo lungi dall'esser esecutivo, come ha riconosciuto la stessa CONSOB nell'audizione informale del suo Presidente davanti alle Commissioni 8ᵃ e 10ᵃ riunite del Senato il 26 settembre 2013; che le direttive dell'Unione europea esigono che sia stabilita una soglia per l'OPA obbligatoria, ma demandano agli Stati membri la sua determinazione; che in Europa uno Stato, l'Ungheria, ha due soglie a percentuali fisse, mentre quattro Stati (Spagna, Repubblica Ceca, Danimarca ed Estonia) hanno una soglia a percentuale fissa e un'altra a percentuale variabile, legata al controllo di fatto; che risulta necessario e urgente un aggiornamento delle norme del TUF allo scopo di migliorare il funzionamento del mercato finanziario italiano. La soglia unica al 30 per cento, infatti, venne a suo tempo individuata nella convinzione che avrebbe favorito il mercato del controllo laddove nessuno avesse avuto interesse a lanciare un'OPA.
2013-10-17	M5S	CioffiAndrea	(ore 10,13) ( Segue CIOFFI ). Sarebbe bene rammentare cosa è accaduto; cito tale Roberto Colaninno, un nome noto ad una parte del Parlamento, e poi anche Tronchetti Provera. Questi signori hanno preso Telecom a spese di Telecom, e hanno creato un bel buco al suo interno. Parliamo di privatizzare le aziende di Stato, e se ne parla tanto in questi giorni: si sente dire dal Ministero dell'economia che bisogna fare cassa, che non ci sono risorse. Si parla di finire di vendere quello che abbiamo di ENI, ENEL, Finmeccanica e Terna. Continueremo a vendere quel poco che ci rimane ancora. Sarebbe quindi bene riflettere quando privatizziamo qualcosa, per capire che cosa potrebbe succedere, visto quanto effettivamente accade. Non parliamo poi dell'italianità, di cui tanto si è discusso all'epoca di Alitalia, e dei capitani coraggiosi. Ricordo che due di essi sono stati mandati alle patrie galere. Ma guarda un po' che succede, e cosa facciamo con i soldi dello Stato, come ben gestiamo questi, che sono poi di tutti i cittadini! Questo abbiamo fatto in passato e adesso ci ricordiamo che dobbiamo fare qualcosa. Ci ricordiamo che forse, se qualcuno vuole una società, è bene che cacci i soldi e la compri, italiano o meno, come è giusto che sia: se abbiamo voluto il mercato e vogliamo le regole di mercato, sarà bene rispettarle, perché non è possibile che con una quota di minoranza si controlli una società. Allora vogliamo prevedere una seconda soglia - cosa giusta - ma forse ci ricordiamo un po' troppo tardi di farlo. Forse la politica è sempre in ritardo, e questo è un male profondo con il quale, purtroppo, ci scontriamo da sempre. La politica è sempre in ritardo, arriva sempre troppo tardi, e questo ci fa stare male. La politica dovrebbe essere quella cosa bella che permette di prevedere il futuro e lo sviluppo e dovrebbe anticipare i sistemi per evitare che succedano sconquassi. Al contrario, la politica arriva sempre tardi. Noi cerchiamo di essere presenti in questa sede; siamo arrivati da poco: cerchiamo di mantenere viva tutta l'attenzione affinché la politica riprenda quel ruolo importante che deve avere in modo da anticipare le situazioni. Tornando alla questione di Telecom, ne ha già parlato il presidente Mucchetti e tutti noi diffusamente nelle riunioni delle Commissioni. Vogliamo bloccare il sistema delle scatole cinesi, bene, rientra anche nei punti del programma del Movimento 5 Stelle. Ribadisco, però, il fatto che siamo arrivati tardi, e questo ci fa stare molto male. Poi rileviamo che, in base agli accordi, Telefónica si compra una parte di Telco - lo sappiamo - senza variare le quote in Telecom, e quindi sempre con il 22 per cento e poco più, e paga agli altri azionisti di Telco quasi il doppio del valore di mercato. A chi la paga? Alle banche? A Mediobanca, alle Generali? Per quale motivo le banche, sempre presenti a fare il dominus, prendono il doppio dei soldi rispetto ai normali cittadini? Nella nostra mozione abbiamo aggiunto un punto molto importante: la rete, l'infrastruttura, e ovviamente sia quella materiale che immateriale, il software per gestire la retta. È un bene primario dei cittadini, lo abbiamo detto e continuiamo a dirlo. Vogliamo che rimanga sotto il controllo pubblico, valutando al limite l'ipotesi di renderla pubblica, dopo aver fatto un'analisi dei costi e benefici, per capire se ne vale la pena. É importante ragionare su queste questioni. Quello che però ci fa stare male - l'ho già detto - è quanto succede, è la storia. Noi siamo arrivati tardi e questo fatto non si deve più ripetere. Spero che saremo tutti in grado di avere una visione di lungo periodo, prospettica, sperando di immaginare che cosa sarà e deve essere l'Italia da qui a vent'anni. Per fare un esempio, ricordo che un Presidente francese istituì una commissione, al cui interno vi era anche un italiano, Attali, ai cui componenti fece una richiesta. Faccio presente che non erano i saggi che devono fare la Costituzione e ci dicono le banalità di cui abbiamo sentito parlare ieri. Chiese loro: come sarà l'Europa da trent'anni? Perché io devo fare politica. Allora, forse non c'è bisogno di un gruppo di illuminati che dicano come sarà l'Europa, però è bella l'idea che per fare politica occorre una serie di persone che diano una prospettiva di lunga visione. Noi qui l'abbiamo persa ed è questo che attanaglia costantemente e continuamente le nostre scelte. Se non abbiamo questa prospettiva, come facciamo a scegliere, a decidere qualcosa? Oggi pomeriggio parleremo del gas, del progetto TAP; ribadiremo queste cose, su un altro campo, ma il problema è sempre lo stesso. Dobbiamo avere il coraggio di avere una visione prospettica molto lunga, molto forte e in questo modo programmare l'azione legislativa per tendere verso quell'obiettivo. Questo è quello che dobbiamo fare: la vicenda Telecom ci è servita per fare una cosa che avremmo dovuto fare 15 anni fa. Va bene, facciamola.
2013-10-17	M5S	CioffiAndrea	Insomma, signori, noi qua stiamo parlando di un falso problema. Stiamo nascondendo dietro l'ipotesi TAP un grande affare. Dobbiamo renderci conto di quello che stiamo facendo. Se è vero che è giusto diversificare le fonti energetiche, avremmo dovuto avere il coraggio di farlo sul serio e di non supportare ancora una volta il gas russo. È vero che la Russia è un partner importante, ma non è l'unico che deve avere forza in Europa. Dobbiamo essere in grado di capire che cosa stiamo facendo, e dovremmo studiare. Mi trovo un'altra volta a dire in quest'Aula che sarebbe bene che noi studiassimo un pochino di più.
2013-10-17	M5S	LezziBarbara	Ho ascoltato le parole del famosissimo Country manager di TAP, l'ingegner Russo, pronunciate nel corso di un'audizione. Sfido il Sottosegretario e il relatore a dire ancora che si tratta di un progetto ambizioso che porterà solo vantaggi al nostro Paese. Si legge nel provvedimento che deriveranno solo benefici e non svantaggi ed inoltre che la diversificazione delle fonti energetiche permetterebbe anche di aumentare la competitività delle imprese nazionali, riducendo i costi della bolletta energetica. A questo punto il Country manager alla mia domanda risponde - si rileva nel resoconto della seduta della Commissione - che non deve lui commentare la flessione del mercato del gas; che chiunque abbia letto i dati relativi al mercato del gas dal 2000 al 2012 ha rilevato che, dal 2008 in poi, esso ha registrato una sensibile flessione nei consumi e che oggi il nostro Paese ha un importante disallineamento tra le capacità nominali di importazione di gas naturali, che superano i 110 miliardi di metri cubi. Il Country manager continua dicendo che la domanda spontanea che a molti viene è se abbiamo bisogno di ulteriore gas, ma che il tema non va posto sul fatto, appunto, che abbiamo o meno bisogno di ulteriore gas, ma sotto il profilo di quale sia il gas di cui abbiamo bisogno. E lo decide lui: arriva Russo e decide il Parlamento di quale gas la Puglia, l'Italia e tutta l'Europa hanno bisogno, posto che in Italia questo gas non si ferma. Continua poi dicendo che il TAP, che in realtà trasporta il gas, non si occupa dei contratti, dei prezzi e dei margini. Egli è conscio che il sostegno politico del Governo poggia sulla consapevolezza che il gas che arriverà tramite TAP mira a sostituire - ripeto: a sostituire, signori - e non a diversificare. È un imbroglio!
2013-10-17	M5S	MartelliCarlo	Signora Presidente, premetto che è sufficiente ascoltare l'intervento del collega del PdL che è poc'anzi intervenuto per trovare le ragioni per opporsi al progetto TAP. Con tale progetto, infatti, si crea un'altra condotta e si dà la possibilità di creare dei rubinetti a tutte le Nazioni che vengono attraversate, con facoltà di chiuderli: abbiamo trovato qualcun altro che può decidere di chiudere il rubinetto e di non far arrivare il gas. Inoltre, teniamo conto del fatto che più Nazioni si attraversano maggiori sono i ricarichi. L'Albania, ad esempio, è molto contenta di avere un tubo che passa sul suo territorio, perché in tal modo può dire che esiste un ricarico rappresentato dalle royalties, i diritti di passaggio. Ma in questa sede è stata detta un'altra cosa che di per sé, senza che inizi ad argomentare, è sufficiente a dimostrare che il progetto TAP non andrebbe realizzato. Mi riferisco al fatto che il gas proveniente dal giacimento azerbaigiano non si fermerebbe in Italia. Ciò significa che noi non abbiamo bisogno di questo metano, dal momento che va verso il Nord Europa. Ma se noi non abbiamo bisogno del metano, non abbiamo nemmeno bisogno della rete infrastrutturale che lo dovrebbe portare. Entrando nel dettaglio della questione, vediamo come in effetti noi non ne abbiamo bisogno né di per sé, come concetto di approvvigionamento del metano, né all'interno della penosissima strategia energetica nazionale che qualcuno ci ha venduto come la panacea di tutti i mali e che è una rivisitazione delle strategie energetiche degli anni '70, quando si diceva che dovevamo andare a cercare al di fuori fonti energetiche perché non ne avevamo. Successivamente, si è detto che dovevamo diversificare, e quindi siamo andati a prendere il metano, che adesso dobbiamo spacchettare in tanti "metanini" che arrivano dalle varie Regioni nelle quali se ne trova ancora un po'. Premessa. Esistono 13 grandi direttrici di approvvigionamento del metano per l'Europa. In Italia ne approdano due e questa sarebbe la terza. Questa terza direttrice attualmente ha una capacità di trasporto di dieci miliardi di metri cubi annui, che possono essere portati fino a venti. Ciò è in contraddizione con la capacità estrattiva del giacimento di Shah Deniz, che ha una capacità di 2 miliardi di metri cubi, quindi l'opera è "leggerissimamente" sovradimensionata, di un fattore 5 o 10. Non si capisce perché si dovrebbero spendere più soldi per trasportare qualcosa che passerebbe agevolmente in un tubicino oppure in nessun tubicino. Come giustamente è stato fatto rilevare, il fabbisogno di metano dell'Europa è pari a 500 miliardi di metri cubi annui, per cui il famoso TAP è irrilevante anche dal punto di vista dell'approvvigionamento europeo; ma lo è anche per l'Italia, perché i consumi (fonte del Ministero dello sviluppo economico, e quindi dati incontrovertibili) sono pari a 78 miliardi di metri cubi, di cui 28 miliardi per il riscaldamento domestico e 30 miliardi per la generazione elettrica. I 28 miliardi per il riscaldamento domestico sono ampiamente al di là della capacità di trasporto di quel singolo metanodotto. Quindi, se veramente valesse il ragionamento dell'utilità di quel metano, attraverso un lavoro che creerebbe occupazione, la riqualificazione energetica, potremmo dire di aver risparmiato l'equivalente di quella quantità di metano e quindi di non aver bisogno del TAP. Questo sì che creerebbe veramente occupazione. Il TAP, invece, creerebbe anche per noi una servitù di passaggio. Saremmo costretti ad avere questo tubo, di proprietà esclusiva per 25 anni di un consorzio privato, che passa nel giardino, e guardandolo diremmo: «quanto è bello!». Al limite, potremmo pagare qualcuno per venire ad osservarlo, e magari rientriamo dei relativi costi ambientali.
2013-10-17	M5S	MartelliCarlo	Un'altra argomentazione a favore del metano è stata di affermare che il metano è una fonte di generazione energetica a basso costo. Sfortunatamente gli americani hanno posto in essere una legislazione sulle emissioni delle centrali a carbone che di fatto le ha messe fuori mercato. Quindi hanno stabilito dei limiti di emissione per il mercurio, con la conseguenza che non si riesce a costruire più nessuna centrale a carbone (e meno male!) e inondano il mercato mondiale con il loro maledetto carbone perché non sanno più a chi darlo. Hanno quindi cercato lo shale gas (il gas di scisto) non perché sia buono, ma perché sono andati alla ricerca di un soddisfacimento locale dei loro fabbisogni energetici. Esiste quindi un carbone a basso costo e noi spendiamo oltre 3 miliardi di euro in giro per il mondo per comprare carbone sia da vapore che da uso industriale. Pertanto, quando parliamo di una strategia energetica che implica andare a comprare qualcosa ad alto costo al di fuori del nostro Paese potremmo anche pensare a come investire meglio tutti questi soldi. Tra l'altro, la generazione elettrica e la produzione di energia termica mediante fonti fossili causano numerose patologie e parecchi morti. Qualcuno ha fatto il conto: 22.500 morti ogni anno in Europa sono causate dalle emissioni delle centrali a carbone pulito che la strategia energetica nazionale vuole portare avanti. Stiamo quindi parlando di tutti i costi sanitari connessi con 22.500 morti. Quando si pensa a dove trovare i soldi, basti pensare a dove li si buttano via e magari smetterla di buttarli via. Andiamo oltre. Qualcuno dice che le rinnovabili non possono essere inserite bene in questo contesto, perché sono troppo costose. Allora qualcuno ha fatto il conto: le nostre bollette energetiche, di energia secondaria e nobile elettrica, sono aumentate del 177 per cento negli ultimi dieci anni. Tenuto conto che la componente rinnovabile è il 13 per cento, vuol dire che da sola dovrebbe essere stata aumentata dell'875 per cento negli ultimi dieci anni, cosa che palesemente non è successa. Di conseguenza, anche tutte le teorie a sostegno dell'approvvigionamento fossile per la generazione energetica contro la competitività delle rinnovabili non reggono. Voglio chiudere con una considerazione per chi dice che non si può fare. Il professor Mark Z. Jacobson, della Stanford University, nel 2009 ha elaborato un piano per rendere energeticamente autosostenibile lo Stato di New York, che notoriamente non è uno Stato piccolo (140.000 chilometri quadrati di estensione e 19 milioni di abitanti) ed è molto energivoro. Con un sapiente mix di fonti rinnovabili, il piano prevede di coprire l'intero fabbisogno energetico, sia primario che elettrico, per complessivi 110 gigawatt di potenza. Quindi, quando dite che non si può fare, la risposta è: qualcuno lo ha già fatto.
2013-10-17	M5S	PetrocelliVitoRosario	Fare dell'Italia l' hub energetico dell'Europa del Sud o del Nord (perché noi siamo sempre il Sud di un'Europa del Nord) implica un qualcosa che nel progetto TAP non è scritto. Il gas che arriva dall'Azerbaigian non è a zero costo, ma arriva già con qualche costo sulla costa pugliese; poi che fine fa? Va nella rete Snam, ossia, spesso accade, e continuerà ad accadere, che viene anche stoccato in pozzi petroliferi ormai improduttivi. Questa è un'operazione che sicuramente si corre il rischio che avvenga in due Regioni italiane: Basilicata e Abruzzo (il collega giustamente mi dice anche in Lombardia, ma la Lombardia c'entra poco con l'immagine che voglio dare). Perché l'Abruzzo e la Basilicata? Perché, dalla forma geografica che hanno, è facile immaginare queste due Regioni, già parecchio martoriate per questioni ambientali, come due gigantesche manopole del gas. Prenda la Basilicata e l'Abruzzo: se le immagina, Presidente? Questi speculatori che mettono gas nel sottosuolo, milioni di metri cubi sotto il nostro sedere, perché speculano acquistando a prezzi bassi e poi vendono d'inverno a prezzi alti, vogliono utilizzare i nostri territori come due gigantesche manopole del gas: gira, apri, gira, chiudi, quando conviene a loro. Semmai, i proventi non devono essere dati agli speculatori, al South Stream e a tutti gli altri gasdotti che passeranno, ma dovrebbero - ma non accadrà - essere messi in detrazione nella bolletta dei cittadini.
2013-10-17	M5S	PetrocelliVitoRosario	Nel poco tempo che mi rimane mi riallaccio a quanto detto dal collega del PdL che mi ha preceduto a proposito dei rubinetti e delle linee che passeranno dal nostro Paese, e lo faccio per dire che questa operazione portata avanti dal Governo a me sembra inopportuna, per un motivo molto semplice. Fare dell'Italia l'hub energetico dell'Europa non è un vanto; non è una politica lungimirante, come hanno già precisato i miei miei colleghi del Movimento 5 Stelle, tanto che, riguardo proprio al Trans Adriatic Pipeline, lo stesso dottor Scaroni, ampiamente descritto dal mio collega Cioffi, ebbe a dire, in un'audizione in 10ᵃ Commissione, che quest'opera era una quisquilia, nella quale ENI e Snam non avevano voluto entrare. Ebbene, se lo dice Sua Eminenza Scaroni, anzi sua ENI-nenza Scaroni, ci dobbiamo pure credere.
2013-10-17	PD	CollinaStefano	Nonostante questo, ci sono differenze anche in Europa, come sta emergendo dal ciclo di audizioni che stiamo svolgendo in 10ᵃ Commissione, che credo ci sta offrendo un quadro puntuale dello stato del sistema.
2013-10-17	PD	FilippiMarco	Signor Presidente, anch'io desidero riconoscere, a nome del Gruppo del Partito Democratico, il merito del lavoro svolto dalle Commissioni riunite 8ᵃ e 10ª del Senato, che ha consentito un approfondimento della questione Telecom, nel merito delle vicende che si stavano consumando, in tempo reale. Un apprezzamento che va anzitutto alla condotta avuta dai Presidenti delle due Commissioni, Mucchetti e Matteoli, che hanno esercitato il loro ruolo all'insegna della competenza e dell'autorevolezza. Il Gruppo del Partito Democratico condivide il senso e l'obiettivo della mozione da loro presentata come primi firmatari e sottoscritta da molti altri senatori, che adesso si propone all'approvazione dell'Assemblea. Si tratta di un duplice obiettivo teso ad intervenire sia sulla disciplina delle OPA sia sul completamento della normativa inerente la golden rule nei settori ritenuti strategici per il Paese. Per ciò che concerne il primo punto - voglio ricordarlo - la mozione impegna il Governo ad introdurre, con la massima urgenza, norme finalizzate a rafforzare i poteri della CONSOB nell'accertamento dell'esistenza di situazioni di controllo di fatto, e ciò al fine di salvaguardare, in maniera più compiuta, i principi istitutivi della normativa riguardante la disciplina sulle OPA, a partire da un'effettiva tutela degli azionisti di minoranza. In questo senso viene proposta l'introduzione di una doppia soglia differenziata, in grado di essere più efficace per quelle grandi aziende che, disponendo di un azionariato diffuso, possono consentire - e hanno consentito, come abbiamo visto in tutti questi anni - pratiche elusive di quel principio. Parliamo di pratiche elusive circa la necessaria tutela dei diritti dei piccoli azionisti che, pur rappresentando nel caso di Telecom oltre il 75 per cento dell'azionariato, si sono trovati in una condizione di marginalità nella rappresentanza della compagine sociale; pratiche che hanno oltretutto consentito anche processi degenerativi fatti di scalate societarie a debito, senza garantire la tutela degli investimenti, ma aumentando, al contrario, l'esposizione debitoria dell'impresa. Per quanto riguarda il secondo punto, trovo altrettanto corretta la richiesta al Governo di definire più compiutamente tutta la disciplina del settore inerente l'esercizio del golden power e della golden rule per i settori strategici e che, ancora ad oggi, risulta carente per ciò che concerne la regolamentazione attuativa. La richiesta di tali impegni è finalizzata a cogliere, nella finestra temporalmente utile che è stata ricordata, indicata da qui alla fine dell'anno in corso, l'opportunità di esercitare un ruolo proprio da parte dello Stato nella fondamentale tutela dell'interesse generale del Paese che la natura intrinseca di una rete di telecomunicazioni in sé comporta. E qui, a mio modo di vedere, veniamo al punto rappresentato dalla questione odierna: qual è l'interesse generale del Paese da tutelare, al di là di consentire con gli strumenti più adeguati il suo possibile ottenimento? Personalmente tendo a diffidare della semplificazione che tale tutela sia garantita con la cosiddetta italianità della rete, principio in sé forse condivisibile, ma insufficiente a cogliere la complessità delle questioni implicate nella vicenda Telecom per come essa si è sviluppata negli anni e per come si presenta nelle attuali condizioni. Credo, piuttosto, che lo sforzo cui le istituzioni debbano tendere sia quello di un recupero di una visione legata ad un'effettiva politica industriale del settore, tale da permettere l'ammodernamento e l'innovazione della rete di telecomunicazioni finalizzata alla crescita economica del sistema Paese. Se questo ragionamento ha un senso e un fondamento, significa allora che prioritaria deve essere l'attenzione che il Governo deve porre alla tutela degli investimenti che sappiamo essere necessari. Garantirne le condizioni di praticabilità vuol dire tutelare effettivamente l'interesse generale del Paese. Il punto, allora, non può essere soltanto - e dico soltanto, ovviamente - se Telefónica conquista Telco e con essa la cabina di comando di Telecom, ma capire, piuttosto, quali siano i progetti industriali di Telefónica (o di qualunque altro soggetto) per Telecom. In particolare, si tratta di capire se effettivamente sia interessata allo sviluppo del mercato nazionale piuttosto che - come veniva ricordato - a quello estero dei Paesi emergenti, Brasile o Argentina che sia, in grado di offrire nelle attuali condizioni maggiore redditività di impresa. Qualora poi questa condizione sia soddisfatta positivamente, occorre capire se Telefónica, o (chiunque altro), sia effettivamente nelle condizioni di realizzare gli investimenti che si rendono necessari. È bene avere chiaro che in gioco c'è l'innovazione dell'intero sistema Paese, così come previsto dai programmi dell'Agenda digitale europea, di recente recepimento nel nostro ordinamento e posta tra le priorità dell'azione di Governo. A corollario di ciò giova ricordare che Telecom, nonostante la sua non banale condizione debitoria, stimata in oltre 30 miliardi di euro, è comunque, paradossalmente, un'azienda sana. Un'azienda che, pur nelle condizioni date, in questi anni è stata in grado di produrre margini di guadagno che le hanno consentito di ridurre il debito e di realizzare investimenti. Un'azienda che al momento ha nel suo asset infrastrutturale e nelle competenze delle sue risorse umane (aspetto che voglio sottolineare con forza, perché spesso sfugge alla comprensione della pubblica opinione) gli strumenti che, se intimamente connessi, sono essenziali per la modernizzazione del Paese, indicata in questi anni con la digitalizzazione della pubblica amministrazione e nei servizi telematici per i cittadini. Un processo complesso che più spesso sbrigativamente semplifichiamo nel cablaggio in fibra ottica delle città, ma che invece ha nella sua realizzazione la sfida dei servizi e dei contenuti che su essa potranno trovare applicazione. La seconda domanda che allora occorre porsi è: come il Governo pensa di mettere le ali a questo processo? Quali risorse e quali strumenti pensa di poter mettere a disposizione? Si è parlato in questi anni, e molto in questi mesi, di un possibile impiego di Cassa depositi e prestiti e di un ipotetico scorporo della rete. Al riguardo forse è il caso di ampliare l'orizzonte delle nostre analisi e delle nostre osservazioni per capire cosa succede in Europa e, se possibile, magari gettare uno sguardo anche fuori. Ci vuole poco allora a comprendere che, al di là di un approccio sistemico, talvolta astratto e quasi sempre teorico, sui processi di liberalizzazione, secondo le più evolute dottrine in materia, probabilmente non è questa la fase per tentare alchimie non in sintonia con i principali Paesi europei, che vedono investire ingenti risorse pubbliche nell'ammodernamento delle loro reti e che non pensano proprio ad un loro scorporo dall' incumbent naturale. Paesi che saranno probabili nostri futuri competitor in un processo di convergenza e di integrazione in una dimensione di scala comunitaria. Bene allora ha fatto l'8ᵃ Commissione del Senato - è stato ricordato - ad avviare per tempo un'indagine conoscitiva sul progetto di scorporo della rete di telecomunicazioni del Paese, nell'ottica di una riflessione che vuole riportarne al centro la politica industriale per il sistema Paese. Nella riflessione più complessiva non dobbiamo neppure dimenticare che, se anche Telecom finisse all'estero, l'Italia non avrebbe più neppure una sola azienda italiana di medie-grandi dimensioni attiva nel settore della telefonia mobile. Per questo, con questa mozione, vogliamo avviare a soluzione a breve termine un problema concreto: il maggiore controllo della CONSOB su questo tipo di operazioni. Ma sul più lungo periodo occorre rilanciare un ragionamento complessivo su cosa significhi, nel concreto dell'operatività delle aziende e dei cittadini, una rete di comunicazione efficiente e affidabile. Per questo bisogna lavorare per vigilare affinché questa operazione non sia solo una manovrina finanziaria. Insomma, questa volta alla politica non è chiesto di stare semplicemente al balcone ad osservare cosa succede nei salotti sempre più asfittici dell'alta finanza, buoni in passato per creare bolle speculative ma incapaci oggi di realizzare i presupposti per quelle solide prospettive industriali di cui il Paese ha un urgente bisogno per porsi nuovamente in rotta con i processi di sviluppo e di innovazione internazionali. È per tutti questi motivi, che ho cercato di esporre, che annuncio il voto convintamente favorevole del nostro Gruppo.
2013-10-17	LN	ConsiglioNunziante	Signora Presidente, signor Ministro, i recenti studi della Banca d'Italia hanno messo in luce il grave cedimento del sistema industriale italiano in tutti i comparti di questo Paese, con particolare riferimento al manifatturiero, dove i livelli produttivi sono assolutamente inferiori a quelli precrisi sicuramente a causa della difficoltà di accesso al credito, dell'elevata tassazione (certamente la più alta in Europa), dei molti oneri burocratici e anche a causa dei pagamenti delle forniture da parte di soggetti della pubblica amministrazione non sempre puntuali. Considerato questo panorama, il Gruppo Lega Nord ritiene inaccettabile che il Governo continui ad operare con la logica di creare un canale privilegiato di sostegno al Sud quando nella realtà la crisi non vede distinzioni e tocca indistintamente le imprese del Nord come quelle del Sud. Peraltro il CIPE, con i fondi FAS, ha portato la dotazione prima da 64 a 53, poi a 45 miliardi di euro e ha continuato a ridurla per una questione di riequilibrio di finanza pubblica. Arrivando alla domanda, signor Ministro, le chiedo se non ritenga prioritario, in questo momento di crisi, intraprendere iniziative per l'adozione di nuovi criteri di riparto delle risorse del Fondo per lo sviluppo e la coesione, ai fini di una più cospicua assegnazione delle risorse in esso contenute al sistema produttivo del Nord e del Centro-Nord, in modo da garantire la sopravvivenza delle imprese e il loro rafforzamento per il rilancio dell'economia, piuttosto che andare a verificare nuove situazioni in ambito imprenditoriale.
2013-10-17	PD	SantiniGiorgio	Ministro, apprezzo tantissimo la sua onestà nel riconoscere che questi 30 miliardi purtroppo sono ancora da utilizzare. Unisco la mia voce alla sua per dire che bisogna, però, fare qualcosa. Io credo che se per lungo tempo, come sta capitando, non vengono utilizzate delle risorse queste vadano destinate ad altri utilizzi. C'è un piano di investimenti infrastrutturali che attende molte risposte. In secondo luogo, apprezzo tantissimo il fatto ‑ anche in questo caso unisco la mia voce alla sua ‑ che cofinanziamento fuori dal Patto di stabilità e vincolo di destinazione delle risorse in conto capitale siano due punti fermi sui quali il Governo italiano deve essere molto deciso con l'Europa e al proprio interno, con le altre amministrazioni.
2013-10-22	LN	CandianiStefano	(ore 17,36) (Segue CANDIANI). Questo non è un Paese serio, Presidente: è un Paese che lei non può rappresentare seriamente in Europa, perché l'Europa a noi chiede rigore, ma noi certamente non siamo in grado di garantire quelle politiche che in altri Paesi stanno garantendo invece una ripresa economica. Noi non facciamo opposizione a prescindere, l'abbiamo sempre detto. Vogliamo stimolare nel Governo un'azione responsabile per dare ripresa, lavoro, per tagliare il costo dell'economia. Si guardi al Nord. Signor Presidente, venga in una delle nostre piccole aziende, di quelle che non chiedono interventi di Stato, finanziamenti all'Europa, ma meno Stato, un'azienda che chiede a questo Governo semplificazione. Questa è una questione sulla quale deve puntare in Europa e dire «noi ci siamo», altrimenti andrà semplicemente a fare una bella parata, come quella che ha fatto nei giorni scorsi davanti ad Obama, magari riuscendo a ingannare...
2013-10-22	LN	CandianiStefano	E come giustificare, Presidente, un Paese in cui si chiede alle imprese un anticipo del 103 per cento su ciò che non hanno ancora guadagnato, con tutte le incertezze, che probabilmente non porteranno nemmeno ad avere il reddito d'impresa nell'esercizio successivo? Avremmo voluto sentire anche qualcosa di più importante sull'applicazione dei tagli lineari che stanno devastando i Comuni. Basta con queste politiche, Presidente. Facciamo vedere all'Europa che sappiamo andare a scovare le realtà di mala spesa e di malgoverno che si annidano nel nostro Paese. E tutto questo va affrontato con piglio molto pratico e poco ideologico, non con quell'ideologia che caratterizza, ad esempio, l'approccio nei confronti dell'immigrazione.
2013-10-22	LN	CandianiStefano	Oggi chiediamo a lei di andare in Europa e di essere più convincente di quanto sia stata la politica del suo Governo per l'economia in questi mesi. Per essere convincenti, però, bisogna anche essere credibili e, a tale proposito, francamente, occorre fare riflessioni amare.
2013-10-22	LN	CandianiStefano	Questo racconta il paradosso di un Paese che si ritiene all'avanguardia ma che nella realtà è rimasto indietro col passo. E come giustificare la burocrazia che soffoca? Più volte abbiamo sentito il richiamo a non fare leggi, a non sovrapporle, ma mi sia consentito di fare al Governo un rilievo importante: basta con i decreti-legge! Si faccia programmazione per tempo, come fa l'Europa, partendo prima che i problemi si presentino e andando a fare studi di impatto sulle politiche che il Governo vuole mettere in atto, altrimenti faremo solo leggi sull'onda dell'emotività, dopo di che saranno i cittadini a dover fare i conti con una realtà economicamente difficile, e che diventa insostenibile perché la burocrazia vi aggiunge un altro peso.
2013-10-22	LN	CandianiStefano	Se, poi, si dovesse parlare di politica industriale, signor Presidente, credo che difficilmente potrà giustificare una situazione come quella che si è creata all'Ilva o, ancora, quanto riguarda Finmeccanica o quello che è successo nei giorni scorsi con Fastweb. I giornali vengono letti all'estero. Magari noi non leggiamo i giornali stranieri, ma negli altri Paesi europei si interessano a quanto accade in Italia. E accade che un'azienda che ha portato l'Italia ad essere tra i primi Paesi in Europa in termini di penetrazione della banda larga sia stata messa a repentaglio, e l'Italia oggi sia arretrata quanto a penetrazione della banda larga. E questo per irresponsabili azioni giudiziarie devastanti sul sistema economico. È avvenuto per Ilva - lo abbiamo visto - ed è avvenuto per Finmeccanica.
2013-10-22	LN	CandianiStefano	Signor Presidente, noi presentammo una proposta di risoluzione che corrisponde in tutto e per tutto a quanto oggi il Governo vuole andare a rappresentare in Europa. Il problema, però, è sempre lo stesso: l'approccio ideologico impedì alla maggioranza di sinistra che la sostiene di approvare la nostra proposta di risoluzione. Ma tant'è; con il senno del poi possiamo dire che avevamo ragione anche questa volta.
2013-10-22	LN	StucchiGiacomo	Signor Presidente del Consiglio, noi riteniamo che alla riunione del Consiglio europeo del 24-25 ottobre ci sono altri temi da porre oltre a quelli di cui lei ha parlato, ad esempio l'economia digitale; l' e-commerce come possibilità di sfruttare dei canali nuovi per poter produrre reddito e quindi produrre occupazione; gli sforzi per la crescita e l'occupazione; rivedere ad esempio il sistema degli sgravi; aiutare quelle aziende che stanno soffrendo ma che hanno un futuro davanti; cercare di mettere in atto quelle iniziative che non vanno a cozzare con il concetto stesso di aiuti di Stato (e credo che debba essere rivisto a livello europeo ciò che è considerato aiuto di Stato, perché in altri Paesi vengono intraprese azioni rispetto alle quali l'Unione europea non cede quando queste vengono promosse dal nostro Paese). È necessario premiare la ricerca, premiando le vere università, i veri ricercatori e magari, con una scelta coraggiosa, chiudendo certe università che sono state aperte solo per motivi campanilistici e che forse non hanno ragione di esistere nel contesto europeo, in cui c'è una competizione territoriale anche in tema di ricerca e di innovazione. Il completamento dell'unione monetaria è un problema, perché dobbiamo valutare la situazione attuale dell'euro e il contenuto dei Trattati europei. Dobbiamo capire che il Trattato di Maastricht è stato scritto in un'altra era per quanto riguarda la situazione economica. Da qualche anno tutto è cambiato, quindi l'euro attuale deve essere rivisto e reso più democratico. Allo stesso modo, lei citava il ruolo dei Parlamenti nazionali, fondamentale e importantissimo, e il ruolo del Parlamento europeo, come unica istituzione realmente democratica, eletta direttamente dai cittadini. Occorre, quindi, passare a una sorta di Lisbona 2, superando un trattato che, seppur recente, palesa comunque molti limiti. Si è parlato, poi, della situazione drammatica di Lampedusa e delle politiche dell'immigrazione. La politica dell'immigrazione è contenuta nella proposta di risoluzione n. 4, a prima firma del senatore Calderoli, in cui si chiede sostanzialmente di dire che l'Unione europea deve seguire un concetto fondamentale: si viene in Europa se si ha un posto di lavoro e un'abitazione, ossia se si ha la possibilità di vivere dignitosamente. La proposta di risoluzione n. 4 prevede sostanzialmente che, oltre a quanto deve essere fatto per quanto riguarda i rifugiati, è necessario controllare l'immigrazione, non subirla. Si tratta di concetti che dovrebbero essere condivisi da tutti, eppure vedo che si fa fatica e, allora, accadono queste tragedie che mi auguro che con Frontex o con l'operazione Mare nostrum possano essere per lo meno limitate (temo che non possano essere evitate completamente). L'impegno ci deve essere. Mi fa piacere che oggi ci sia una consapevolezza diffusa a livello europeo sul fatto che le nostre sono frontiere europee. Per tanti anni lo si diceva, quando c'era il passato Governo, e si veniva derisi, perché il concetto non passava. Oggi c'è una sensibilità diversa, però servono sempre i morti per arrivare a questa sensibilità. Ma non vorrei che la sensibilità e i drammi facciano passare in secondo piano la necessità di mantenere una politica rigida per quanto riguarda l'immigrazione, i controlli sui clandestini e tutto ciò che ne può derivare anche in termini di sicurezza per il nostro Paese. Come dicevo prima, siamo in un'altra era economica, non ci sono più posti di lavoro per tutti. Credo che il Governo debba fare delle scelte e debba privilegiare in primis i nostri concittadini, cercando di occupare il massimo numero possibile di persone, facendo scelte che abbiano una priorità e, quindi, guardando direttamente alle esigenze della nostra gente, di coloro che finora hanno tirato la carretta in questo Paese e che - ahimè - si trovano in difficoltà. Signor presidente Letta, mi auguro che il Consiglio europeo non sia una riunione tra aruspici, come diceva Catone, in cui, poi, magari vi mettereste a ridere. Non è utilizzando quel tipo di strategia, quel metodo di lavoro che, come diceva il filosofo Manin Taccola, si possono realizzare risultati importanti per il nostro Paese. La nostra gente, infatti, vuole scelte concrete, vuole politiche che siano fruttuose, vuole che la nostra classe politica abbia un atteggiamento pragmatico; vuole, sostanzialmente, il contrario di quello che lei ha proposto dando un parere favorevole alla proposta di risoluzione della maggioranza. È per questo che noi non voteremo la proposta della maggioranza e voteremo tranquillamente e convintamente le nostre proposte di risoluzione, nn. 1 e 4.
2013-10-22	LN	StucchiGiacomo	Signora Presidente, devo dire francamente che il parere negativo dato alla nostra proposta di risoluzione (la n. 1) e alla proposta di risoluzione n. 4, a prima firma del collega Calderoli, mi ha lasciato molto perplesso e ci ha lasciati insoddisfatti, anche perché nella proposta di risoluzione n. l, a parere nostro, sono inserite alcune delle linee che un'Europa democratica dovrebbe seguire.
2013-10-22	M5S	BotticiLaura	Dicevo, nella passata legislatura si è intervenuti con la legge n. 221 del dicembre 2012, i cui principi ispiratori erano sicuramente buoni (anagrafe, open data, Fascicolo sanitario), ma mancava un indirizzo strategico, che ha compromesso i risultati e oggi si continua a perseverare nell'errore della superficialità. Come al solito, poi, il Governo italiano è in grave ritardo rispetto agli altri Paesi persino nell'attuazione dell'Agenda digitale italiana, istituita con il decreto-legge n. 179 del 18 ottobre 2012, non essendo ancora stato emanato lo statuto della istituenda Agenzia per l'Italia digitale e non essendo stati emanati i decreti attuativi dell'Agenda digitale stessa. Questo grave ritardo si accumula da lungo tempo se si considera la mancata applicazione in molti settori del codice dell'amministrazione digitale, emanato nell'ormai lontano 2005. La tanto sbandierata, ma non attuata, digitalizzazione della pubblica amministrazione, i pagamenti elettronici tramite identità digitali e l' e-commerce dovrebbero essere tra le principali leve... (Brusìo). Non so. Un po' di attenzione, altrimenti usciamo e facciamo altro. PRESIDENTE. Colleghi, vi chiedo la cortesia di abbassare il tono di voce, altrimenti diventa impossibile proseguire. BOTTICI (M5S). Grazie, signora Presidente. Dicevo, dovrebbero essere tra le principali leve per il rilancio economico dell'Italia. Ma tra il dire e il fare, per la maggior parte dei politicanti partitocratici, c'è davvero di mezzo il mare. È per questa inerzia che persino l'utilizzo della PEC per le pubbliche amministrazioni non ha ancora assunto il ruolo di strumento sovrano nelle comunicazioni tra gli uffici. L'uso delle raccomandate e dei fax regna indisturbato, a causa della mancanza di adeguamento degli edifici pubblici a quella che dovrebbe essere la realtà tecnologica del ventunesimo secolo, e lo vediamo nelle nostre istituzioni: il Parlamento (e il Senato forse più della Camera) sconta un alto tasso di analfabetismo digitale, mentre è di fondamentale importanza dare la possibilità ai cittadini di conoscere l'attività delle istituzioni elettive. Ma anche su questo si registrano ostacoli di varia natura circa l'accessibilità, la trasparenza, l'aggregazione e l'analisi dei suddetti dati, che dovrebbero essere pubblicati in formati standard, liberi e aperti. Se vogliamo davvero avviare e affermare un avvio di democrazia elettronica è indispensabile partire da qui, con l'ampliamento e l'aggiornamento della pubblicazione in rete di tutti gli atti e di tutte le attività istituzionali, adottando tutte le misure necessarie a tal fine. Ad esempio, tanto per dirne una, avviando l'unificazione dei siti Internet di Camera e Senato. L'alfabetizzazione informatica della cittadinanza costituisce una delle priorità strategiche dell'Agenda digitale europea, e anche sotto questo profilo si registrano significativi ritardi del nostro Paese. È lampante e agli occhi di tutti l'enorme lavoro del Movimento 5 Stelle per portare su questi temi l'Italia all'avanguardia in Europa, anche in relazione al tasso di penetrazione della banda larga e ultralarga, ed è ragionevole attendersi che il nostro Paese non sarà in grado di rispettare gli impegni assunti a livello europeo senza importanti investimenti anche pubblici nel settore. Il modo in cui è stata condotta la vendita di Telecom Italia, ultimamente, ad esempio, ha comportato un danno incalcolabile per lo Stato italiano, che non ha oggi la proprietà della rete telefonica, bene di rilevanza strettamente pubblica: questo comporta gravi disagi per gli utenti e i consumatori, in quanto le compagnie che si appoggiano sulla rete Telecom sono costrette ad aspettare i tempi tecnici di quest'ultima per qualsiasi richiesta di assistenza. Dichiaro, quindi, il voto contrario del Movimento 5 Stelle alla proposta di risoluzione presentata dalla maggioranza, in quanto non possiamo più accettare che, mentre sottostiamo all'austerità impostaci dall'Europa, non recepiamo gli input propositivi, manifestando continue dilazioni nell'assunzione di impegni, come quello sull'Agenda digitale, che sosterrebbero le nostre imprese, rendendole finalmente competitive e renderebbero l'amministrazione pubblica più efficiente e meno onerosa per i cittadini.
2013-10-22	M5S	BulgarelliElisa	Finora siete andati avanti con l'emanazione di decreti i cui oneri, tra l'altro, non sono mai coperti. Faccio l'esempio del decreto sul lavoro, che è coperto soltanto dai flussi che arrivano dall'Europa e non dalla parte che compete all'Italia. Faccio l'esempio del decreto sul femminicidio, nel quale, vista la grande urgenza, avete inserito anche le caratteristiche delle nuove uniformi dei forestali, che saranno sicuramente importantissime, ma non molto attinenti con l'argomento in discussione, in un decreto-legge che peraltro non è assolutamente coperto. In 5ᵃ Commissione, quando abbiamo chiesto spiegazioni in merito, non c'è stata data la relazione tecnica; poi è venuto direttamente il vice ministro Fassina per assicurare la copertura, perché la Ragioneria dello Stato si era rifiutata di bollinarla.
2013-10-22	M5S	BulgarelliElisa	Prima di fare un salto in avanti in Europa, dobbiamo farlo qui in Italia e anche in Parlamento. Non possiamo certo farlo solo a parole in Europa: dobbiamo ritrovare credibilità e, a tal fine, credo che l'unico modo possibile sia fare le riforme strutturali di cui tanto parlate e che tanto ci chiede l'Europa. Riforme strutturali che però devono essere condivise con il Parlamento.
2013-10-22	M5S	BulgarelliElisa	Se parliamo davvero di fare un salto in avanti in Europa e di essere un grande Paese, come lei ricordava, lo dobbiamo essere davvero: non solo a parole, ma nei fatti, soprattutto prima qui da noi, in Parlamento.
2013-10-22	M5S	CatalfoNunzia	(ore 17,40) ( Segue CATALFO). Non si può certo pensare che queste possano essere le risorse utili a fronteggiare la gravissima crisi occupazionale del nostro Paese. I dati dei rapporti SVIMEZ dipingono un quadro gravissimo: 17 per cento di disoccupazione al Sud, 28,5 per cento degli under 25. Ricordo che gli occupati in Italia, secondo le statistiche ISTAT, sono pari a 22 milioni e 516.000, ma il dato va letto correttamente, nel senso che al momento della statistica si ritiene occupato colui il quale sta lavorando per un'ora settimanale, ma questa persona non è da considerarsi un occupato a tempo pieno. Ricordo ancora ciò che lei ha detto nel precedente incontro riguardo al tema «Destinazione Italia», un piano voluto dal Governo improntato a creare un regime giuridico e processuale diversificato in favore degli investitori stranieri. Così facendo si crea un doppio binario di tutela a seconda nella nazionalità. Non possono essere certo queste le basi sulle quali costruire gli Stati uniti d'Europa. I nostri cittadini sarebbero costretti ad usufruire di istituzioni inefficienti con procedure lunghe e farraginose. Ci impegniamo a far rientrare i capitali esteri dopo aver svenduto le nostre aziende più forti, ma i nostri studiosi, i ricercatori e i lavoratori continuano a fuggire da questo Paese perché non c'è speranza o certezza di un posto di lavoro. L'ha detto anche lei, Presidente: non si possono sacrificare ricerca e innovazione sull'altare dell' austerity. Avevo tante altre cose da dirle, ma il tempo a mia disposizione è terminato, dunque concludo. Il ministro Schäuble dice che il Patto di stabilità e crescita è sufficientemente flessibile, però contemporaneamente afferma che non apre allo scorporo degli investimenti occupazionali dal bilancio degli Stati. Ma allora, di quale flessibilità parliamo e in che modo vogliamo fronteggiare la crisi occupazionale e delle imprese italiane?
2013-10-22	PD	ChitiVannino	in base al quale si giudica una persona non per quello che fa, ma per quello che è. Si tratta di una inciviltà giuridica indegna di un Paese che è stato nel mondo, per tanti secoli, un faro del diritto. Bisogna inoltre dare agli immigrati che vivono e lavorano regolarmente sul nostro territorio il diritto di voto alle elezioni amministrative, così come occorre rivedere le norme sulla cittadinanza, ferme ad una concezione vecchia, e aprire a forme, anche graduali, di applicazione dello ius soli. Infine, il semestre di Presidenza italiana dell'Unione europea dovrà essere l'occasione non solo per orientare le politiche verso lo sviluppo, ma anche per porre la questione del Mediterraneo al centro dell'agenda dell'Unione. Questo è un nostro compito e su questo il Senato sta già lavorando attraverso le indagini conoscitive che le Commissioni politiche dell'Unione europea e affari esteri hanno avuto l'autorizzazione di svolgere. Per concludere: negli ultimi anni in Europa si sono compiuti dei passi avanti sul piano della governance economica che costituiscono una realtà. Negli ultimi mesi registriamo una nuova attenzione, seppur ancora insufficiente, verso i temi dell'occupazione e dell'equità sociale. I Governi italiani, negli ultimi anni, hanno dato un contributo - e anche il Governo Letta ha dato un contributo forte - per raggiungere questi risultati: lo rivendichiamo con convinzione di fronte a tante demagogie, a tante superficialità e pressapochismi. Ma questi due aspetti devono stare insieme, perché i cittadini hanno conosciuto misure di austerità e adesso devono vivere con altrettanta concretezza - non solo sentirli annunciare - i risultati delle politiche a favore dello sviluppo, perché è da qui che passa un sostegno non ristretto, non lasciato alle sole élite, ma ampio, all'obiettivo dell'Europa federale e degli Stati uniti d'Europa che vogliamo realizzare. Non ci possiamo permettere che nel prossimo Parlamento europeo siano maggioranza o comunque siano consistenti gli euroscettici o i nemici dell'Unione europea.
2013-10-22	PD	GuerrieriPaleottiPaolo	Sappiamo ormai da tempo che, nella maggior parte delle economie avanzate, le tecnologie dell'informazione e della comunicazione svolgono un ruolo determinante per lo sviluppo dei processi di innovazione e soprattutto per la crescita dei Paesi avanzati. Naturalmente sono tante le tecnologie importanti, ma quella dell'informazione e della comunicazione ha la caratteristica di essere una tecnologia - come si dice - «abilitante»: è una specie di pipeline dell'innovazione. In assenza di queste pipeline, l'attività innovativa risente di gravi carenze e diventa anche poco efficace. Ciò significa che, nel momento in cui si fanno progressi sul fronte delle tecnologie digitali, è vero che si producono effetti diretti (di cui giustamente parliamo), ma si hanno anche effetti indiretti che coinvolgono tutta una serie di settori più o meno innovativi e che sono ancora più importanti dell'impatto diretto che su queste tecnologie si riesce a raggiungere. Non è azzardato affermare, anche se non molti se ne sono accorti, che quello che l'economia digitale sta generando, sul piano del cambiamento delle modalità di produzione e di distribuzione della ricchezza a livello nazionale e mondiale, ha un'importanza pari alla trasformazione dell'economia a seguito dell'avvento dell'elettricità nel XIX secolo. Quindi, è proprio questo ruolo strategico delle tecnologie dell'informazione e della comunicazione che ci fa capire quanto preoccupante sia il ritardo che l'Europa ha accumulato di fronte ai progressi che sono stati compiuti negli Stati Uniti (e lo sappiamo), senza dimenticare che in realtà ci sono Paesi nell'Asia e nel Pacifico che hanno scommesso su queste tecnologie la possibilità di un salto di qualità del loro percorso di crescita. Non sto a riferire dati che sono noti, ma basti ricordare chi domina oggi molti di questi mercati; basti citare nomi come Google, Apple,Facebook, Amazon: sono tutti giganti dell'economia americana. Non c'è neanche un nome che ricordi l'Europa. Se ci domandiamo il motivo di questi ritardi, perché l'Europa non è riuscita a tenere il passo, naturalmente le cause che possiamo elencare sono molte, ma è giusto citare soprattutto la frammentazione dei mercati europei, lo spezzettamento dello spazio digitale europeo. Ci sono più di 1.200 operatori di telecomunicazioni in Europa; i prezzi e le tariffe europee a livello nazionale e regionale permettono di identificare migliaia di segmentazioni. È possibile competere in queste condizioni? La risposta è molto chiara: no. Non si può competere con giganti e mercati come quelli della Cina o degli Stati Uniti se non si ha la capacità di costruire un mercato digitale unificato. Ma cosa vuol dire costruire un mercato digitale unificato? Su questo punto dobbiamo intenderci: non si tratta solamente di eliminare le barriere, che già sarebbe un risultato importante. Costruire un mercato europeo digitale unificato vuol dire muoversi su tre livelli fondamentali: certamente l'infrastruttura, perché noi non possiamo accontentarci di una banda larga che è già obsoleta rispetto alle bande ultralarghe utilizzate, ad esempio, in Corea del Sud; la banda larga è già qualcosa di non adeguato. Allora, l'infrastruttura è importante, è una condizione necessaria, ma i ritardi dell'Europa sono sugli altri due livelli del mercato digitale unificato. Come si usa questa infrastruttura? In Europa si usa poco e male. In altri termini, la capacità di utilizzazione dell'infrastruttura è in molti casi tanto importante quanto lo è avere una dotazione infrastrutturale. Allora, un problema fondamentale per l'Europa è quello di costruire una capacità di uso. Naturalmente, in questo contesto si inseriscono l'alfabetizzazione digitale e il tema fondamentale di costruire una domanda che sia all'altezza dell'infrastruttura che poi si crea. La domanda in questo caso viene soprattutto dalla pubblica amministrazione dei vari Paesi. Dopo l'infrastruttura e l'utilizzo della stessa, però, c'è il terzo livello importante: utilizzo per fare cosa? Ecco, l'infrastruttura deve essere utilizzata per permettere un'offerta di servizi sempre più innovativi e in grado di soddisfare un fabbisogno, una domanda che cambia nel tempo. Questo livello dei servizi, che passa attraverso una rete rinnovata, è altrettanto se non più importante, e riguarda naturalmente le imprese. In questo caso i ritardi dell'Europa sono ancora una volta legati ad una capacità ancora scarsa di aggregare perché non siamo in grado di creare quelle economie cosiddette di agglomerazione che sarebbero invece fondamentali da questo punto di vista. Allora, la possibilità di accettare questa sfida è fondamentale, però teniamo conto del fatto che essa si vince non semplicemente guardando ad uno di questi tre aspetti, ma cercando di portare il tema del «più Europa» su ognuno di questi tre livelli. Naturalmente il Consiglio europeo di giovedì e venerdì sarà un primo passo, ma sarà importante per decidere se ci sarà l'avvio di un nuovo percorso, verso una nuova direzione, o se con una serie di comunicati o di belle parole si rimanderà semplicemente il tutto alla prossima legislatura, rinviando di fatto, ancora una volta, in qualche maniera, per un periodo di tempo che a questo punto diventerà enormemente costoso, la possibilità di cominciare a recuperare il ritardo. Per questo credo sia stata molto giusta l'enfasi offerta a questi temi ed è importante che al riguardo il nostro Governo si impegni a fondo. PRESIDENTE. È iscritto a parlare il senatore Santangelo. Ne ha facoltà.
2013-10-22	PD	GuerrieriPaleottiPaolo	È diventato quasi un rito ormai affermare, all'approssimarsi di un Consiglio europeo, che l'esito dello stesso avrà un impatto decisivo per le sorti future dell'Europa: lo abbiamo ripetuto tante volte in questi due anni di crisi per poi essere ogni volta smentiti. Ma credo che il prossimo Consiglio europeo potrebbe veramente rappresentare una svolta decisiva per l'Europa, nel senso che un suo risultato positivo potrebbe generare una forte spinta al rilancio della futura crescita dell'Europa, al di là delle politiche macroeconomiche che saranno in quella sede decise.
2013-10-22	PD	ManconiLuigi	E ho molto apprezzato quella definizione di Lampedusa come avamposto d'Europa. Non si tratta solo di una immagine efficace, e neanche solo di un riconoscimento che fa onore a Lampedusa e ai lampedusani. Quella definizione può costituire il cuore di una possibile politica comune che porti i Paesi europei a condividere la responsabilità e il peso che oggi gravano interamente su quell'isola.
2013-10-22	PD	ManconiLuigi	Ma se tutto questo è vero, i provvedimenti che in questi giorni il Governo italiano ha preso, che intende prendere e che intende proporre all'Europa sono sì tutti utili, tutti preziosi e tutti sacrosanti, ma rischiano di non essere sufficienti.L'opera di contenimento e controllo e quell'opera indispensabile, necessaria ed ineludibile di soccorso è ancora una volta preziosa, ma non è ancora sufficiente, e non lo è perché appunto rischia di non considerare l'insieme di fattori che determinano quei movimenti di milioni di uomini e di donne.
2013-10-23	M5S	TavernaPaola	L'articolo 1: abbiamo uno dei tassi di disoccupazione più alti d'Europa e cosa avete fatto con gli ultimi Esecutivi per rendere effettivo il diritto al lavoro? La riforma, o meglio la controriforma Fornero e la sua tanto decantata flessibilità? Al contrario, la disoccupazione continua a crescere a livelli esponenziali e in fondo al tunnel della crisi non si vede nemmeno un bagliore di ripresa. E cosa dovrebbe fare, invece, un Governo che voglia davvero promuovere il lavoro? Semplice: dovrebbe introdurre il reddito di cittadinanza
2013-10-23	PD	GhediniRita	Oggi, quindi, presentiamo questa mozione in un momento di svolta per la politica di quel Paese, di cui Aung San Suu Kyi è stata motore e simbolo. Oggi San Suu Kyi è in Parlamento, eletta nell'aprile del 2012, quando il suo partito, nelle elezioni suppletive, ha ottenuto 43 dei 45 seggi elettorali resi disponibili. E proprio in questi giorni ha avviato un viaggio in Europa che si somma agli incontri cui hanno preso parte i rappresentanti del nuovo Governo birmano negli ultimi mesi e già a partire dal 2012. Voglio ricordare che anche oggi è in corso un importantissimo convegno, organizzato dal nostro Ministero degli affari esteri, con la presenza del Ministro degli affari esteri birmano.
2013-10-23	PD	GhediniRita	Si è quindi innescato un processo virtuoso che vorremmo accompagnare. L'Europa ha già risposto a questo processo. Il 22 aprile di quest'anno sono state cancellate tutte le sanzioni, in particolare quelle economiche, nei confronti del Myanmar. È stato mantenuto solo l'embargo sulle armi. Sono state cancellate le sanzioni da parte del Consiglio dei ministri degli esteri dell'Unione europea ed è stata ripristinato il sistema delle tariffe preferenziali, e cioè l'abbassamento dei dazi per l' export dalla Birmania all'Unione europea. Dicevo, processo di transizione avviato ed importante, che rappresenta una prospettiva di confronto per uno sviluppo di relazioni pienamente positive sia dal punto di vista istituzionale che dal punto di vista economico. Ciò nonostante, non possiamo sottacere che permangono in quel Paese gravi violazioni dei diritti umani nei confronti di alcuni gruppi etnici e che permangono ancora gravi ancora violazioni dei diritti di cittadinanza, una fra tutte il reclutamento forzato dei bambini soldato. La Birmania arruola il decimo esercito del mondo e impegna nella difesa ancora il 40 per cento della propria spesa nazionale, contro il 28 per cento impegnato nella spesa per istruzione e sanità; e ci sono ancora 43 carceri destinate a prigionieri politici e circa 50 campi di detenzione, dove gli internati sono ancora costretti ai lavori forzati. La condizione dei bambini birmani è di grande debolezza e fragilità; inoltre, secondo i dati UNICEF il 10 per cento della popolazione infantile non arriva ai cinque anni. Il 95 per cento della popolazione vive sotto la soglia di povertà e il PIL pro capite è meno della metà di quello dei Paesi confinanti, comunque non floridi, come il Bangladesh o la Cambogia. Questi dati confermano che il sostegno internazionale alle tappe di questo processo riformatore è indispensabile. Il consolidamento della riforma democratica in Birmania è un fattore decisivo anche per lo sviluppo armonico di tutti i Paesi di quell'area e il conseguimento di obiettivi comuni di salvaguardia dei diritti umani e della pace. L'evoluzione democratica della Birmania, il rispetto dei diritti umani, la liberazione di tutti i prigionieri politici, il superamento dei conflitti etnici devono essere considerati come premessa necessaria e integrante dello sviluppo economico e sociale di quel Paese. Nel 2014 la Birmania assumerà la presidenza dell'Associazione delle Nazioni dell'Asia sud-orientale: questo accresce notevolmente la sua responsabilità e anche le criticità che attorno a questo ruolo guida si addensano. Ricordo, per citare solo una di tali criticità, che la maggior parte dei Paesi componenti l'ASEAN sono a maggioranza musulmana e in Myanmar sono ancora violentissimi i conflitti fra etnie, in particolare il conflitto con la popolazione di religione musulmana. Abbiamo quindi necessità che l'apertura alla comunità internazionale e al mercato mondiale avvenga in un clima che consenta un pieno sviluppo dell'economia locale insieme al pieno sviluppo dei diritti umani e delle libertà democratiche. Crediamo che la comunità internazionale debba giocare in questa transizione un ruolo di primo piano, agendo affinché il cambiamento derivante dall'apertura al libero mercato poggi su riforme economiche, sociali e costituzionali rispettose dei diritti civili che in ogni democrazia sono alla base dello sviluppo economico. Il Governo italiano si è dimostrato molto attivo e pensiamo che questo impegno sia assolutamente fondamentale per garantire - lo ricordo - scambi sempre più intensi e di soddisfazione per entrambi i Paesi, ma anche per il completamento della transizione democratica che ha al suo fondamento una necessaria revisione costituzionale. Oggi la Carta costituzionale approvata dai militari nel 2008, la cui revisione è oggetto di discussione politica e parlamentare, presenta alcune forti criticità, fra cui l'assegnazione del 25 per cento dei seggi dell'Assemblea dell'Unione e della Camera delle nazionalità ai militari e l'esclusione della possibilità di candidarsi alle elezioni presidenziali dei cittadini che siano sposati con persone o abbiano figli con cittadinanza straniera. Tale previsione rappresenta a tutti gli effetti una discriminazione inaccettabile ed è certamente anche una discriminazione ad personam, poiché Aung San Suu Kyi era sposata con un cittadino britannico e i figli hanno anche la nazionalità britannica. Concludo rapidamente, Presidente. Credo di aver chiarito, effettuando questo excursus, quali sono le necessità su cui chiediamo che l'Italia e l'intera Unione europea portino il loro pieno appoggio ed impegno. Vorrei citare, per finire, una frase di Aung San Suu Kyi che è divenuta il simbolo di molte donne impegnate nella battaglia per la democrazia in tutto il mondo. Aung San Suu Kyi, nel 1997, auspicando ciò che pare stia avvenendo, ha chiesto agli altri Paesi, in particolare ai Paesi europei: «Usate la vostra forza, la vostra libertà per favorire la nostra». Credo che su questo possiamo impegnarci.
2013-10-23	LN	DivinaSergio	Signora Presidente, il processo di integrazione europea nasce dopo il secondo conflitto mondiale, e tra i suoi scopi c'è quello di garantire la pace e lo sviluppo ai Paesi che escono dalla guerra e che sono bisognosi di una certa ripresa economica. Tra i vari organismi che nascono allo scopo forse il più importante è l'Organizzazione per la sicurezza e la cooperazione in Europa (OSCE), che oggi raggruppa 57 Paesi e persegue la cooperazione e la sicurezza di questi Stati. Tutto il mondo occidentale è impegnato a garantire maggiori aree di democrazia e ad allargare il proprio modello di sviluppo; ciò significa garantire pace e prosperità per ogni Paese.
2013-10-24	M5S	CatalfoNunzia	Signora Presidente, l'ordine del giorno G10.100 è volto ad introdurre il reddito minimo garantito. Il reddito di cittadinanza per il Movimento 5 Stelle è un obiettivo che dobbiamo perseguire anche come obiettivo di Europa 2020; una linea e una misura che tutti voi avete presentato e di cui negli anni avete parlato. Ci sono 8 milioni di persone che vivono in Italia al di sotto della soglia di povertà. Ci sono cittadini cui non sono garantiti i diritti sanciti dalla Costituzione, quella Costituzione che voi e che tutti noi diciamo di portare avanti. Credo che questo sia il momento di dare delle risposte...
2013-10-24	M5S	VaccianoGiuseppe	Il messaggio che emerge è chiaro: combattiamo l'evasione con le parole per far contenta l'Europa, ma con i fatti, ancora una volta dimostriamo di essere un Paese che premia i furbi a scapito degli onesti. Basterebbe forse solo questo per giustificare il voto contrario del Movimento 5 Stelle su questo provvedimento.
2013-11-05	PD	ZandaLuigi	Faccio un'ultima considerazione più generale. È stato sottolineato come al Ministro di giustizia siano richiesti non tanto atti umanitari quanto misure che impediscano e prevengano le tragedie del carcere. Questo era il contenuto dell'accorato messaggio che il Capo dello Stato ci ha inviato pochi giorni fa e al quale dobbiamo ancora una seria risposta. Il Parlamento ha una grande responsabilità: quella di aver approvato e non ancora abrogato una legislazione che ha portato nelle nostre carceri (giudicate dall'Europa luoghi di violenza e di sistematica tortura) decine di migliaia di persone alle quali sarebbe molto più equo infliggere pene alternative. Sono certo che la ministro Cancellieri continuerà a lottare per risolvere la tragedia delle carceri italiane.
2013-11-06	LN	StucchiGiacomo	Solo due flash, signor Presidente, e poi una citazione, se mi è consentito. Qualcuno negli anni passati ha giustamente condannato il fatto che il nostro segretario federale di allora, Umberto Bossi, avesse comprato un paio di camicie con i soldi pubblici: qui c'è qualcuno che spende molto di più con gli stessi soldi pubblici e non vedo perché, se giustamente allora ci fu uno scandalo, in questo momento uno scandalo non ci debba essere o non possa essere accettato. Allo stesso modo, ricordo che, nel 1999, il figlio di un importante nostro dirigente nel Parlamento nazionale venne assunto all'Europarlamento: ci fu uno scandalo, vennero accettate le dimissioni del ragazzo, che si ritrovò senza lavoro; vediamo invece che in quest'Aula qualche collega si comporta in modo diverso, e non accetta che venga alzata un po' di polvere su un comportamento che è sicuramente discutibile. Non si possono utilizzare due pesi e due misure. Concludo con una citazione, dicendo prima che tutti gli ordini del giorno verranno analizzati - e noi voteremo anche quelli presentati dal Movimento 5 Stelle - perché tutti hanno uno spirito condivisibile negli obiettivi che perseguono. Però, per richiamare quale debba essere la base di un confronto, che anzitutto deve essere franco e umile, ricordo il Senato degli Stati Uniti, il cui primo presidente fu John Adams. Nella prima seduta intervenne un tale, che si chiamava Thomas Jefferson, e ricordando quali dovessero essere le modalità di lavoro che si dovevano seguire in quell'Aula disse: «Chi riceve un'idea da me, ricava conoscenza senza diminuire la mia; come chi accende la sua candela con la mia riceve luce senza lasciarmi al buio». Tutti abbiamo bisogno di confrontarci, di fare una sorta di brainstorming e mettere assieme le migliori idee per fare il bene comune, che in questo caso è ottenere il miglior risultato possibile con la minor spesa possibile.
2013-11-06	M5S	BattistaLorenzo	Da molti anni si discute della necessità di regolarizzare tali rapporti di lavoro, per superare l'attuale regime, che lascia alla totale discrezionalità del singolo parlamentare la gestione dei relativi compensi. Ecco, questo è un piccolo segnale che possiamo dare, proprio con i nostri collaboratori, al mondo del lavoro. Penso che quanto meno dobbiamo essere capaci di regolamentare il rapporto con il nostro collaboratore, al quale magari affidiamo la lettura della nostra posta elettronica: spesso sono persone che hanno una o due lauree, un master, e che a volte vengono inquadrate con contratti capestro. Sarebbe interessante che il Collegio dei Questori facesse un esame delle rendicontazioni presentate; sappiamo che dei nostri 4.180 euro abbiamo l'obbligo di rendicontare soltanto la metà. Per rendicontare, però, non facciamo altro che presentare un foglio nel quale sono indicati gli importi; spesso sono voci che fanno riferimento anche al rapporto di collaborazione che abbiamo fatto. Pertanto, sarebbe bello verificare se gli importi indicati corrispondano effettivamente al vero. Non penso di dire nulla di nuovo, perché in passato ci sono stati casi spiacevoli che hanno colpito proprio i parlamentari. Voglio fare una specificazione sul contratto di collaborazione. Io personalmente ho fatto un contratto a tempo determinato, perché si tratta di un rapporto abituale. Esiste anche la collaborazione a progetto, che però non prevede un rapporto abituale. Sono piccoli segnali che però dobbiamo dare. Ho sentito dire che qualche collaboratore è inquadrato con il contratto collettivo nazionale metalmeccanico: qualcuno mi deve spiegare se svolgiamo anche un'attività siderurgica, metallurgica o meccanica! I parlamentari hanno tutti gli strumenti per aggirare le norme. Faccio un piccolo excursus anche rispetto a quanto ha detto lei, signor Presidente, nel discorso del suo insediamento. Lei ha invitato tutti - ricordo di averlo fatto anch'io insieme agli altri - ad alzare gli occhi al soffitto e a leggere le parole «diritto» e «giustizia». Ritengo che nell'ordine del giorno G9 sia rappresentato il significato di quelle parole, e noi possiamo fare veramente tanto. Nella relazione illustrativa del disegno di legge a mia firma, tra l'altro, avevo scritto: «Il pieno e completo riconoscimento della figura del collaboratore parlamentare appare coerente con i princìpi costituzionali di cui all'articolo 35, primo comma, secondo il quale la Repubblica deve tutelare il lavoro in tutte le sue forme ed applicazioni, e all'articolo 36, primo comma, ossia il principio del diritto ad una retribuzione proporzionata alla quantità ed alla qualità del lavoro». Anche in questo caso si potrebbe discutere su quanto deve percepire un collaboratore. Ognuno darà quello che vorrà, però tengo a sottolineare la professionalità, i titoli di studio conseguiti da tali persone e le ore che dedicano a quest'attività. Noi parlamentari - non penso di essere il solo qui dentro - senza l'aiuto e la collaborazione di queste figure non riusciremmo a fare quello che facciamo: ad esempio, non riusciremmo a presentare in tempo le interrogazioni, i disegni di legge, le relazioni illustrative, le mozioni e gli emendamenti (anche se ci avvaliamo dell'Ufficio legislativo). Vorrei fare poi un piccolo riferimento a quanto ha detto il senatore Stucchi. Oltre alle presenze, va considerata l'attività svolta dai parlamentari, e sulla scheda di ognuno di noi c'è scritto se sono stati presentati disegni di legge. Di questo, purtroppo, non ne teniamo conto. Certo, dovrebbe tenerne conto anche l'elettorato, cioè chi ha votato - anche se non può esprimere una preferenza - dovrebbe informarsi sull'attività svolta dai senatori. Se lo facesse si renderebbe conto che tanti hanno presentato zero disegni di legge. Quante mozioni? Nessuna. Quante interrogazioni? Nessuna. Anche questo penso sia un metodo più che valido per valutare un parlamentare: se debba sedere tra questi scranni senza produrre alcun atto. Penso che molti di voi svolgano una propria attività. Vorrei vedere se un titolare di un'azienda continua ad avere un rapporto di collaborazione con una persona che non produce nessun atto. Mi sembra un assurdo che si continui a non prendere in considerazione questo dato. Tornando all'ordine del giorno G9, ricordo che esso tende a impegnare, «per le rispettive competenze, il Consiglio di Presidenza ed il Collegio dei Questori ad estendere ai collaboratori parlamentari le modalità retributive attualmente previste per i collaboratori dei componenti del Consiglio di presidenza e dei Presidenti di Commissione, ossia il versamento diretto da parte dell'Amministrazione del Senato della Repubblica dei compensi stabiliti in favore dei collaboratori stessi». In questo modo il rapporto di collaborazione avverrebbe sempre con il parlamentare, però è l'Amministrazione che al proprio interno (penso a tutte le strutture, ai funzionari, ai segretari che possono espletare le pratiche, come compilare i cedolini, i contratti) formalizza il rapporto di collaborazione una volta per tutte, come già avviene nel Parlamento europeo. Copiamo tante cose dall'Europa, per una volta possiamo copiarne una giusta.
2013-11-06	M5S	BlundoRosettaEnza	La differenza di stipendio tra medesimo ruolo e diversa collocazione ha sempre generato malcontento, ed è inspiegabile la motivazione, se non quella di classe protetta. Ma se ciò è stato possibile negli anni precedenti, in una condizione di benessere generale, non è più possibile oggi, nelle condizioni in cui versa oggi il Paese, con una povertà crescente denunciata dalla Caritas (quasi 1,7 milioni di italiani sono vittime della crisi e di politiche economiche sempre più fallimentari e dannose), una povertà diffusa che non si concentra più solo nelle città metropolitane, ma anche nelle città di provincia, negli entroterra, e scivolare nella miseria diventa molto più facile, soprattutto per il ceto medio, falcidiato dalla crisi, per i lavoratori autonomi, che in caso di perdita del lavoro non hanno nessuna tutela, non esistendo in Italia il reddito minimo di cittadinanza, che esiste in quasi tutta l'Europa e che da noi è stato richiesto più volte. E sono ignorati dai sindacati e dalla classe politica. Sono in forte aumento le richieste di aiuto che provengono dalla fascia d'età compresa tra i 35 e i 44 anni; aumentano anche i senzatetto.
2013-11-06	M5S	BlundoRosettaEnza	Signor Presidente, colleghi, secondo i dati OCSE l'Italia è tra i Paesi in cui la disparità è cresciuta di più. In Europa, secondo i dati EUROSTAT, sono le metropoli le aree dove le retribuzioni tendono ad essere più elevate e dove si ampliano le distanze tra i più ricchi e i più poveri. Lo stipendio medio degli italiani è di 1.286 euro al mese nella migliore delle ipotesi, mentre i neoassunti non riescono a superare i 900 euro al mese: un alto divario salariale, inequivocabile, rispetto agli stipendi del Senato.
2013-11-06	M5S	BulgarelliElisa	Signor Presidente, per quanto riguarda il bilancio interno del Senato per l'anno finanziario 2013 non posso che sottolineare l'ennesima frode in danno ai cittadini. Parlo di frode perché l'avanzo di cassa del rendiconto 2012 non è stato iscritto nel fondo iniziale di cassa del bilancio di previsione 2013 così come prescritto dal Regolamento di amministrazione e contabilità. De facto con questo marchingegno contabile si impedisce anche la comparazione tra i vari bilanci succedutisi nel tempo, facendo venir meno quindi i principi di continuità e di compatibilità, fondamento sia della trasparenza che della possibilità di controllo da parte degli italiani. Inoltre, ancora una volta, anche se ci sono stati alcuni sforzi, non si riesce a ridurre le spese come più volte annunciato, credo soprattutto per la forza di varie corporazioni interne ed esterne alla struttura del Senato che impediscono nei fatti di intervenire su veri sprechi e spese non più giustificati o giustificabili. Di fronte però alla crisi del Paese (e ricordo che dal 2009 al 2012 le persone in povertà assoluta sono raddoppiate da 2.400.000 a 4.800.000) credo il Parlamento debba fare uno sforzo e un atto di coraggio per ridurre i costi della politica pur mantenendone la qualità, allineandosi economicamente agli standard europei. Non possiamo richiamare l'Europa sempre e solo quando si tratta di colpire le tasche dei cittadini e ignorarla quando si tratta di toccare le tasche dei pochi molto privilegiati. Accogliamo però molto favorevolmente l'impegno preso oggi da parte dei Questori, rispetto a un'ulteriore razionalizzazione dei costi interni di gestione, ad adottare ogni provvedimento necessario al fine di consentire la presentazione di disegni di legge, emendamenti, atti di sindacato ispettivo e atti di indirizzo in formato esclusivamente elettronico e a rivedere le convenzioni con le compagnie aeree, e ringraziamo tutta l'Assemblea per l'approvazione del nostro ordine del giorno G4. Nonostante questo, viste le notevoli criticità ancora presenti, il Movimento 5 Stelle si asterrà.
2013-11-06	M5S	NugnesPaola	Signor Presidente, apprendiamo dagli organi di stampa che ieri, a Bruxelles, il ministro dello sviluppo economico Flavio Zanonato avrebbe detto che l'Italia aprirà all'estrazione di gas e che saranno costruiti alcuni gassificatori per importare dagli USA lo shale gas liquefatto, che costa tre volte meno del gas convenzionale. Sembra che il Ministro abbia in qualche modo anche aperto all'estrazione qui in Italia di questo gas non convenzionale intrappolato nelle rocce del sottosuolo che viene estratto tramite la tecnica della frantumazione delle rocce, tecnica che incontra, giustamente secondo noi, una fortissima opposizione da parte dei gruppi ambientalisti di tutta Europa, perché è una tecnica aggressiva, potenzialmente pericolosa per le falde acquifere e capace di innescare reazioni sismiche. Negli Stati Uniti, infatti, si pratica in aree non antropizzate. Ora accade che anche in Europa, con i recenti emendamenti 31 e 78 sullo sviluppo dei programmi esplorativi di idrocarburi non convenzionali, sembra si stia aprendo alla possibilità e alla valutazione dell'uso di queste tecniche, nonostante l'opposizione degli ambientalisti; quindi questa coincidenza ci allarma. Vorremmo ricordare al Ministro che l'estrazione di shale gas è vietata in Francia; Bulgaria e Lussemburgo sono contrari; in Svizzera, Gran Bretagna, Olanda ed Austria i progetti sono stati sospesi; in Germania, Romania, Irlanda, Repubblica Ceca e Danimarca si parla di una moratoria. In Italia il 18 settembre la Commissione ambiente della Camera ha approvato una risoluzione, su proposta del Gruppo SEL, che esclude da subito ogni attività legata al fracking, un impegno al Governo a cui ci auguriamo che seguano dei fatti.
2013-11-06	M5S	NugnesPaola	Signor Presidente, l'ordine del giorno G21, in merito alla dematerializzazione degli atti parlamentari, non è cosa da poco. Per questo mi meraviglio che il senatore Azzollini, presidente della Commissione bilancio, parli di effetti demagogici e di mode. Vorrei ricordare al presidente Azzollini che, purtroppo, come Paese Italia, siamo il fanalino di coda in Europa. Abbiamo un pessimo primato rispetto a questo tema, essendo ultimi, mentre per le infrazioni in campo ambientale siamo i primi. Siamo molto bravi con i primati: questo riguarda sia la banda larga che le smart city, che, appunto, l'informatizzazione. Eppure, sappiamo per certo che dal 2005 a oggi è stato approvato un numero notevole di decreti-legge e di provvedimenti in materia, non ultimo il decreto crescita 2.0, che avrebbe dovuto essere il volano della nostra economia: si parla, per quanto riguarda il Paese Italia (dunque non sto parlando del Senato), di un risparmio che è stato valutato sino a 43 miliardi di euro. Quindi, mi meraviglio ancora - lo ripeto, e mi dispiace che egli sia assente in questo momento - che il Presidente della Commissione bilancio non valuti l'importanza di questo dato e con le sue affermazioni, in fondo, tenda a rallentare un processo già lentissimo che stenta, nonostante i ricordati provvedimenti legislativi, a prendere piede. Un risparmio di 43 miliardi di euro non è una sciocchezza, benché io debba riconoscere che il Senato non sia ultimo, tra le pubbliche amministrazioni, ad aver conseguito nel tempo dei risparmi in questo senso. Infatti, mi capita di leggere nel bilancio del 2011 che, per effetto della dematerializzazione documentale, c'è stato un risparmio di 300.000 euro. Dobbiamo capire che stiamo parlando di soldi, quei famosi soldi che nel predisporre il bilancio dello Stato non si trovano mai da nessuna parte e che ci portano poi a fare dei tagli lineari e a tagliare spese necessarie per il Paese. Devo dichiararmi però parzialmente soddisfatta dall'ultimo provvedimento, adottato nel giugno scorso, dai senatori Questori, che dispone l'aggiudicazione di un appalto per il «Centro riproduzione digitale». È importante sottolineare come, se questo appalto avrà il buon esito che si prospetta, si produrrà un taglio di spese, rispetto al 2010, di 2,1 milioni di euro, perché si passerà da 80 a 20 milioni di pagine stampate all'anno. Devo dire che quando sono entrata qui sono rimasta spaventata dal monte di carte che viene prodotto. Probabilmente è più facile studiare sulle carte, sottolineare e stropicciare la carta, perché c'è una maggiore familiarità, ma noi stiamo parlando di soldi veri, stiamo parlando di un beneficio economico, funzionale e, non ultimo, ambientale. Non dobbiamo infatti dimenticare da dove viene il monte di carte che viene prodotto. Tra l'altro, devo rilevare che ho avuto difficoltà a sapere in che percentuale viene usata carta da riciclo e quale percentuale di carta, invece, viene riciclata. Ci è stato detto che la carta da riciclo «si imbarca» e quindi forse non è abbastanza buona per i senatori. Con l'ordine del giorno G21 spingiamo i senatori Questori e la Presidenza a proseguire in questo cammino, a non rallentare, anzi, a finalmente ridurre davvero il cartaceo, perché se ridurre da 80 a 20 milioni di pagine porta a 2,1 milioni di euro di risparmio, stiamo andando nella direzione giusta. Non dobbiamo quindi rallentare, né dare ascolto a chi dice che è demagogia e che sono mode.
2013-11-06	PD	DeBiasiEmiliaGrazia	Vi è innanzitutto il tema delle sigarette elettroniche. Non vi è dubbio che su di esso l'attenzione sia posta in un certo senso ad una velocità stravagante, perché in alcuni momenti esse diventano un punto molto importante, mentre in altri un elemento di danno per la salute. È evidente che ognuno ha le sue opinioni al riguardo e il professor Veronesi oggi ha espresso la sua; tuttavia, penso che una materia del genere richiederebbe una trasparenza maggiore nella determinazione delle scelte legislative, per non esporsi ad un rischio che non credo vi sia, ma che è legittimo che qualcuno ipotizzi, ossia una prevalenza della lobby del tabacco rispetto alle sigarette elettroniche e quindi ad altre metodiche, che potrebbero peraltro, anche se è ancora tutto da verificare, anche combattere il tabagismo. È questa una storia annosa che ovviamente riguarda anche l'Europa e la direttiva sul tabacco. Si tratta, quindi, di temi davvero molto rilevanti su cui forse un'attenzione maggiore sarebbe stata preferibile, pur in un contesto che condivido di lotta al tabagismo e di prevenzione soprattutto nei confronti dei minori. Proprio il tema delle cautele e dei divieti nell'utilizzo di minori per pubblicità - anch'esso annoso e trattato nel corso di discussioni su altri argomenti negli anni scorsi - ha dei punti di grande debolezza. Il primo, fondamentale, è quello che si considera solo la carta stampata e la televisione e non si considera invece, sia pure in modo problematico, perché non vi sono soluzioni precise (però almeno l'indicazione di lavoro per il futuro io la richiedo al Governo), il web. Abbiamo posto questo tema a proposito della discussione sulle ludopatie, sul gioco compulsivo, sul gioco d'azzardo; ora io lo pongo per quel che riguarda la lotta al fumo e, in particolare, al divieto di pubblicità. Mi permetto solo di far notare che il tema di osservare gli orari delle fasce protette è illusorio perché i minori - come è noto - guardano in qualunque momento la televisione. Mi permetto di fare riferimento a una direttiva europea che l'Italia ha recepito in cui si ragiona sulle schede criptate, che quindi impediscono l'accesso in alcune fasce orarie ai minori in modo tale che sia anche responsabilizzata la famiglia. Il secondo tema, un po' più corposo, riguarda la specializzazione e gli specializzandi. Il punto molto sinteticamente è questo: la durata dei corsi. Noi sappiamo che c'è una società che la pensa in modo differente, nel senso che ci sono opinioni diverse. Personalmente non trovo niente di male nel fatto che ci si adegui alla normativa europea dei quattro anni, però un primo aspetto del problema riguarda la preoccupazione sui contenuti della formazione. Infatti, riducendo il periodo bisogna anche capire come funziona poi il sistema della formazione. In secondo luogo, vi è un problema di come si governa la transizione, perché naturalmente noi stabiliamo quattro anni, ma non diciamo a partire da quando, cioè cosa succede per quelli che adesso sono al terzo o al quarto anno. Penso che questo problema sia ovviabile - non stiamo parlando di cose spaventose - ed è per questo che avremmo preferito avere la possibilità di dire la nostra opinione. Il terzo problema è quello che riguarda le graduatorie e come vi si accede perché fino a quando farà punteggio, farà curriculum - quindi qualcosa in più rispetto ai test - l'aver condotto una sorta di tirocinio nelle cliniche universitarie, le possibilità e le opportunità di accesso fra gli studenti saranno disuguali. Questo è un punto da risolvere se non vogliamo che si ritorni ad un'università di censo, cosa che credo sia fuori dalle intenzioni davvero di tutti in quest'Aula e ritengo anche del Governo. In quarto luogo c'è il tema delle graduatorie locali o nazionali e penso che anche su questo occorra trovare un punto di equilibrio. Oggi i giovani medici hanno protestato e ieri erano qui altri giovani medici; bisogna dare un segnale rassicurante, possibilmente valido per tutti e in grado di far condurre a tutti il più possibile il percorso di specializzazione, sapendo che forse varrebbe la pena occuparsi, qualche volta, anche di medicina generale, ma questo attiene al discorso più ampio di dove si apposta il tema della specializzazione medica e dove il tema della ricerca scientifica e biomedica, altro grande e annoso problema. Infatti, il tema della medicina e della ricerca transnazionale è ancora tutto quanto da verificare nel nostro Paese. Dico tutto ciò perché con la medicina transfrontaliera e con le aperture globali del mondo, ci piaccia o no, il rischio è che i nostri ragazzi e le nostre ragazze decidano di andare a specializzarsi all'estero dove vengono accolti, essendo quella italiana una buona università, a braccia aperte.
2013-11-06	PD	DiGiorgiRosaMaria	Quindi, prima di impoverirsi economicamente abbiamo fatto qualcosa di perfino peggio, se possibile: abbiamo cioè finito per impoverirci culturalmente e socialmente, mentre questo problema dovrebbe essere al centro delle agende di governo e delle strategie politiche in un Paese civile ed europeo che guardi ai giovani, allo sviluppo e al futuro. Abbiamo visto che in Europa altri Paesi, pur nei momenti di crisi, hanno fatto ben altri investimenti, nella scuola. Avremmo dovuto prendere esempio; ahimè questo non è stato fatto negli anni scorsi e credo che adesso sia il momento di cominciare, e il decreto su cui stiamo lavorando, presentato in questi giorni, va in questa direzione.
2013-11-07	PD	PuglisiFrancesca	(ore 13,34) ( Segue PUGLISI). Il decreto fa esattamente questa scelta, con una opzione in più però, quella di tornare a sostenere i capaci e meritevoli e privi di mezzi che, come chiede la nostra Costituzione, debbono poter raggiungere i più alti gradi di istruzione. Nel tempo della crisi che colpisce le famiglie duramente, il rischio molto concreto è che questo principio costituzionale venga disatteso. Ancora oggi troppi ragazzi e ragazze meritevoli, che hanno diritto a ricevere una borsa di studio, debbono abbandonare gli studi perché non possono permettersi lo studio, che non dovrebbe essere considerato un lusso, ma un diritto di tutti. Ministra, in questi mesi del suo mandato per noi ha seguito la strada giusta, ricostruendo un clima innanzitutto di fiducia nella scuola. In questo decreto non c'è una riforma epocale (e meno male, di riforme epocali contraddittorie rischia di morire la scuola!), ma ci sono importanti innovazioni che le autonomie scolastiche, sostenute dagli enti locali, possono utilizzare per migliorare la qualità dell'offerta formativa. Questo decreto-legge compie alcune scelte decise, che voglio ricordare. Si mette mano alla grande emergenza nazionale che si chiama edilizia scolastica, attivando un miliardo di euro (tra tutti i decreti che abbiamo approvato da quando si è insediato il Governo), attivando ora dei mutui da mettere a disposizione degli enti locali e allentando il Patto di stabilità per coloro che investono per mettere in sicurezza le scuole o ne edificano di nuove. Il decreto-legge dichiara guerra alla dispersione scolastica, percorrendo le strade tracciate dall'OCSE, puntando sul «tempo scuola» e su scuole aperte di pomeriggio, soprattutto nelle aree a maggior rischio di dispersione. Si torna ad investire nella formazione in servizio degli insegnanti (erano molti anni che non vedevamo un euro stanziato in questa direzione) per aiutarli a rinnovare la didattica, per catturare l'attenzione e accendere la passione per la conoscenza in una generazione di studenti che ha sì a disposizione una grande massa di informazioni, ma che spesso fatica ad organizzarla in un sapere critico e compiuto, prevedendo risorse per l'innovazione tecnologica delle scuole e puntando sulla diffusione del wi ‑ fi nelle aule scolastiche. Voglio ricordare a tal proposito che solo il 7 per cento delle aule scolastiche oggi è connesso ad Internet. Per la prima volta si rendono disponibili risorse per un sistema di welfare studentesco (si tratta di una vera e propria novità), mettendo 15 milioni di euro a disposizione delle Regioni per gli studenti in situazioni di svantaggio, per il trasporto scolastico, per agevolare l'acquisto dei libri di testo per le famiglie in difficoltà e per promuovere il comodato d'uso attraverso le reti di scuole. Gli studenti con disabilità avranno finalmente diritto di godere della continuità didattica, grazie al piano di stabilizzazione di quasi 27.000 insegnanti di sostegno: verranno così coperti in modo stabile 90.000 posti disponibili. Il nostro primo pensiero deve essere infatti quello di sostenere nello studio chi parte da situazioni di svantaggio. Ma sul versante del personale c'è di più: ci sono le correzioni necessarie agli errori della spending review del 2012, e così, invece di licenziare i 3.500 precari delle segreterie scolastiche, queste persone, che lavorano con dedizione e competenza, verranno stabilizzate in tre anni; c'è inoltre la restituzione di dignità agli insegnanti inidonei, che potranno continuare a tenere aperte le biblioteche scolastiche o a collaborare per tenere aperte le scuole di pomeriggio. Soprattutto, questo decreto-legge prevede, tra il 2014 e il 2016, attraverso una sessione negoziale con i sindacati, la copertura di tutti i posti vacanti e disponibili: così il tanto agognato organico funzionale diventerà finalmente una realtà. Un'altra norma del decreto-legge che non è stata valorizzata abbastanza in questo dibattito è quella che finalmente dispone il rinnovo del permesso di soggiorno per motivi di studio e di formazione per l'intera durata del corso, e non più di anno in anno. È un passo importante di civiltà e di accoglienza nel nostro Paese che finalmente compiamo. Per ciò che riguarda l'accesso alle scuole specialistiche dei medici c'è la positiva innovazione del concorso nazionale, che favorirà il riconoscimento del merito dei giovani medici. Ringraziamo il Governo per aver accolto l'ordine del giorno sull'equiparazione della durata dei corsi a quella dell'Europa, che contiene le importanti raccomandazioni della Commissione sanità, per garantire ai medici in formazione specialistica, nella fase di transizione, la qualità formativa e la graduazione dell'effetto della riforma, e per definire criteri equi di accesso, con una valutazione estesa alle attività professionali svolte e opportunamente documentate. Per ciò che riguarda l'istruzione universitaria, è positivo il finanziamento di 100 milioni di euro per il diritto allo studio, previsto in modo stabile, però, come ho detto in precedenza, sappiamo che sono tanti, nel tempo della crisi, gli studenti che avrebbero diritto a ricevere una borsa di studio e non la ricevono a causa dell'esiguità delle risorse. È uno schiaffo alla dignità che diamo a questi ragazzi e ragazze meritevoli e privi di mezzi che non possiamo più tollerare. È per questo, signor Ministro, che saremo al suo fianco nella battaglia, in occasione dell'esame del disegno di legge di stabilità, per trovare ulteriori risorse per il diritto allo studio, per sbloccare definitivamente il turnover nelle università, per promuovere un'iniezione di energie fresche di giovani docenti e per rivedere i criteri di valutazione per il finanziamento degli atenei, come lei ha detto prima nella replica. Occorrono criteri di valutazione per il finanziamento degli atenei che promuovano davvero, in tutto il Paese (tanto nel Centro-Nord, quanto nel Centro-Sud), atenei ed enti di ricerca di qualità, ma occorre altresì che questa qualità abbia al centro la qualità soprattutto della formazione degli studenti: sono loro il futuro del Paese. Noi vogliamo promuovere una diversa qualità della crescita, che sappia far dialogare ricerca e sviluppo industriale. Ci impegneremo con lei per trovare risorse, non solo per la ricerca industriale, ma anche per rifinanziare la ricerca di base. Dobbiamo farlo. Continui quindi con tenacia, signor Ministro, in questa giusta direzione di marcia, ad esigere dal Ministero dell'economia e delle finanze le risorse che servono, perché è solo investendo sulla scuola, sull'università e sulla ricerca che potremo aiutare questo Paese a superare i profondi divari territoriali che lo attraversano; solo investendo nella conoscenza potremo far ripartire questa Italia. Con il benaltrismo, che ho sentito purtroppo qui dentro, non si stabilizzano i precari, non si erogano borse di studio, non si migliorano le condizioni dell'edilizia scolastica e non si combatte la dispersione degli studenti. Il vero riformismo è fatto di passi avanti concreti, come quelli contenuti in questo decreto. Per questo, il Gruppo del Partito Democratico voterà a favore di questo provvedimento.
2013-11-07	PD	PuglisiFrancesca	Signora Presidente, signora Ministro, signor Sottosegretario, onorevoli colleghi, finalmente dopo anni di tagli all'istruzione c'è un decreto, oggi, che restituisce risorse e ripara i danni fatti negli anni al sistema di istruzione. Ho sentito dagli interventi in discussione generale e in alcune dichiarazioni di voto che c'è chi chiedeva un provvedimento di più ampio respiro. Ma, voglio ricordarlo, il compito di questo Governo di servizio al Paese è quello di ricostruire l'Italia, tirandola fuori dal pantano, restituendole credibilità e inserendola pienamente tra i Paesi motore di sviluppo dell'Europa unita. Ricostruire la scuola insieme, tra forze politiche diverse, rispondendo ai bisogni più urgenti penso sia un bene per l'Italia, perché l'istruzione e la scuola possano essere d'ora in poi terreno di confronto e non di scontro politico, restituendo prestigio e autorevolezza, sostenendo una delle più alte istituzioni democratiche del Paese: la scuola. Se davvero vogliamo educare i cittadini europei all'altezza della sfida dobbiamo alzare i livelli di apprendimento e di competenza dei nostri ragazzi, dimezzare entro il 2020 il tasso di dispersione scolastica e raddoppiare il numero di laureati. Il vantaggio competitivo del nostro Paese, che non ha giacimenti di materie prime e non ha grandi estensioni, sono le teste ben fatte dei nostri figli: il capitale umano sul quale converrebbe davvero investire di più per avere rendimenti certi.
2013-11-26	LN	ConsiglioNunziante	Stabilità è senza dubbio la parola più gettonata da tutti i componenti del Governo. Infatti, non c'è un membro dell'Esecutivo che non la invochi a gran voce, certo e fiducioso del fatto che una dose di maggiore stabilità possa avviare quella agognata ripresa economica. Non c'è giorno, signor Presidente, che l'Unione europea non ricordi dalla lontana Bruxelles quanto sia strategica una serenità politica dell'Italia che permetta al Paese di intraprendere le grandi riforme tanto auspicate; la stessa Europa, però, si dimentica di aver contribuito alla recessione di mezzo Continente con le politiche di rigore fiscale, oggi rinnegate persino dagli stessi fautori.
2013-11-26	LN	CrosioJonny	Allora, presidente Letta, ci permettiamo di darle un consiglio: vada in Europa con autorevolezza e determinazione, si porti anche le sue palle di acciaio se realmente le ha.
2013-11-26	M5S	BertorottaOrnella	Solo il popolo italiano sa che cos'è la crisi, perché la sta vivendo e sa pure che questa, insieme all'andamento regressivo-recessivo, è frutto di complesse trasformazioni e derive macroeconomiche che si riflettono su una capacità inversamente proporzionale di azione e incidenza della governance politica. Basta sfogliare gli annuari ISTAT e i giornali delle ultime settimane per vedere il ritratto del nostro Belpaese: sì, un Paese che ha l'indice d'invecchiamento più alto d'Europa e più della metà della popolazione insoddisfatta della propria condizione economica; un Paese che fatica a proiettarsi nel futuro con fiducia; che invecchia, povero e sempre più inadeguato, che vive alla giornata, e in cui si rimane eternamente giovani solo dal punto di vista lavorativo; un Paese a crescita negativa; che produce libri ma che legge talmente poco da avere indici di analfabetismo spaventosi; che guarda troppe soap opera, che sprofonda nella burocrazia; che punta sull'alta velocità quando al Sud o nelle isole non ci sono efficienti treni o autostrade; che ha gli insegnanti meno pagati d'Europa. Per non dire che questa Italia è la stessa in cui vivono colleghi che non amano più il mare e le sue spiagge, che preferiscono la montagna e il CAI, o Ministri che riducono i finanziamenti alle forze dell'ordine. La verità è che ci troviamo all'interno di un meccanismo malato, che non funziona, in cui si rincorrono, in una spirale senza soluzione di continuità, recessione e manovre, manovre e recessione, e in cui l'austerità rende impossibile tanto l'azzeramento del deficit quanto la riduzione del debito. Occorre reagire esercitando il coraggio delle idee e una serie di investimenti, non solo a breve, ma anche a medio e lungo termine. Ormai dovrebbe essere chiaro a tutti l'effetto complessivo delle manovre che si sono succedute - dai tagli lineari alla spending review - e soprattutto delle manovre correttive ad esse sottese, che non hanno ridato fiato all'economia come speravamo. Anzi, il debito pubblico continua a crescere, aumentano tasse e disoccupazione e diminuiscono le capacità economiche delle famiglie e quindi i consumi. Non dimentichiamo che non lavorare significa fare debiti; fare debiti significa lacerare una persona; e prima o poi questa persona si ammalerà. Per questo è importante, anzi prioritaria la sostenibilità del Servizio sanitario nazionale, che non può essere garantita con continui tagli che piuttosto rischiano di determinare una diminuzione nell'erogazione dei servizi e delle prestazioni con la conseguente crescita del disagio sociale. Gli stanziamenti e gli interventi previsti nel settore della sanità, infatti, sono risultati insufficienti e inadeguati per far fronte al raggiungimento di obiettivi quali la programmazione sanitaria dei livelli essenziali di assistenza. Ma figuriamoci se voi siete preoccupati del problema salute! A voi interessa fare inutili discussioni, illudere, farfugliare! Ora capiamo il motivo per cui è esclusa la pubblicità audiovisiva dei lavori delle Commissioni in sede referente. Lo capiamo eccome: non conviene fare vedere questo meschino spettacolo ai cittadini italiani. Lo diciamo a tutti che la discussione che ha caratterizzato questa finanziaria è stata a comando dei singhiozzi e dei rigurgiti dei componenti dei partiti di destra, di sinistra e del neonato Nuovo Centrodestra. Sappiate che noi del Movimento 5 Stelle non ci siamo spaventati per gli oltre 3.000 emendamenti che sono stati presentati, peraltro oltre due terzi provenienti da voi che sostenete la maggioranza e spesso frutto di un copia e incolla di provvedimenti respinti in passato. In verità, ci siamo soltanto schifati del mostro che avanza senza vergogna e che aleggia su questa manovra. Questo mostro si chiama indecenza: sì, è un'indecenza non avere accolto i nostri emendamenti di buon senso e in favore di un Paese migliore. In fondo, non vi abbiamo chiesto tanto. Volevamo solamente interventi di bonifica nella terra dei fuochi in Campania. Proponevamo l'abolizione dell'IRAP per le imprese con meno di dieci dipendenti:e avete giocato al ribasso arrivando a cinque per poi bocciare tutto. Vi abbiamo chiesto di tutelare i ricercatori e i dottorandi. Vi abbiamo chiesto di sopprimere la clausola di salvaguardia che avevate inserito per coprire le nefandezze di " mister spending review ". Vi abbiamo chiesto di tutelare il diritto alla giustizia e alla difesa dei cittadini meno abbienti. Vi abbiamo tormentato con emendamenti volti a ridurre le pensioni d'oro, ma come sempre siete stati sordi. Vi abbiamo perfino suggerito variazioni in tabella perché abbiamo ritenuto scandalose le vostre proposte di autorizzazione di spesa in favore delle scuole non statali, invitandovi, invece, a destinare quelle risorse per la realizzazione nelle scuole pubbliche di tecnologie didattiche, per la disabilità e per gli alunni affetti da autismo. A questi bambini, ai loro genitori, alle loro famiglie e a tutti i cittadini d'Italia, vi esorto, porgete le vostre scuse.
2013-11-26	M5S	FucksiaSerenella	Signor Presidente, onorevoli senatrici e senatori, oggi vorrei ricordare a noi tutti che la legge che ci accingiamo a votare non rappresenta per gli italiani solo una delle principali norme previste dall'ordinamento giuridico italiano volta a regolare tre anni della vita economica del nostro Paese; non rappresenta solo l'ennesima occasione di accesi dibattiti e prove di forza tra gli schieramenti politici all'interno e fuori dall'Aula, su giornali e talk show televisivi finalizzati, più di altro, ad una sterile autopromozione in vista di campagne elettorali. È molto di più: il desiderio di un Paese di tornare ad alzare la testa, guardare con fiducia verso il futuro, lasciarsi alle spalle uno dei periodi più bui della nostra Repubblica, e non solo sotto il profilo economico. La responsabilità che il Parlamento oggi si assume è quella di non spegnere questa speranza nei cittadini delle vecchie e nuove generazioni e rispondere alle richieste, spesso disperate, che riceviamo sulla rete, nei blog, per strada, nelle manifestazioni in piazza. Il Paese, il nostro Paese, nelle sue componenti sociali, ci chiede una legge di stabilità che non guardi esclusivamente al debito pubblico, ma che promuova investimenti per le imprese, richieda maggiori sforzi economici a chi ha di più, che valorizzi il capitale umano quale più importante forma di capitale nell'economia moderna, attraverso il sostegno alla conoscenza, alla ricerca, all'istruzione. Abbiamo la responsabilità di approvare un testo finalizzato alla ripresa economica, che sfidi le previsioni negative sulla crescita del PIL dell'Italia sentenziate dalla Commissione europea lo scorso 15 novembre. Oggi dovremmo votare un provvedimento che ricordi all'Europa, e in particolare alla Germania, che sono gli investimenti a stimolare la crescita, a far ripartire i consumi, a consolidare i bilanci pubblici. Un rigore dei conti senza crescita mette in pericolo la stessa tenuta dell'Unione e la Germania dovrebbe acquisire la consapevolezza che continuando ad imporre le sue irragionevoli ricette di austerity rimarrà sola. Giova infatti ricordare che negli ultimi due anni, nonostante la pressione fiscale sia aumentata e la spesa pubblica primaria sia diminuita in termini nominali, il rapporto tra debito pubblico e PIL è aumentato di oltre 12 punti: le entrate del 2013 saranno inferiori di circa 30 miliardi alla previsione che il Governo Monti presentò al Parlamento all'atto del suo insediamento, prima quindi di intervenire con la manovra del dicembre 2011. La recessione, insomma, ha quasi interamente vanificato quella manovra e ci consegna addirittura un quadro peggiore di quello che allora sembrava pessimo al punto da indurre, come si ricorderà, il Governo appena insediato a intervenire pesantemente. Ciò dimostra che i problemi dei nostri conti pubblici sono dovuti a lustri di bassa crescita seguiti da due pesanti recessioni. Se l'economia non cresce, per quanti sforzi si facciano dai lato delle spese e delle entrate, la sostenibilità della finanza pubblica, misurata sinteticamente dal rapporto debito/PIL, non migliora. L'esigenza più urgente è in questo momento sostenere la domanda di beni per portarci fuori dalla recessione, e per rivitalizzarla bisogna migliorare le condizioni del mercato del lavoro. Oggi, con questo mio intervento, sento il bisogno di raccontare ai cittadini come il Movimento 5 Stelle abbia vissuto tutto ciò con senso di responsabilità verso il Paese. L'approccio utilizzato nell'attività di analisi e legiferazione della legge di stabilità è stato quello proprio del buon padre di famiglia, che con profonda attenzione e sensibilità ascolta i bisogni dei suoi figli per compiere al meglio le scelte di impiego delle risorse disponibili. Ci siamo aperti al dialogo con tutte le categorie sociali, abbiamo valutato le istanze dei vari settori economici, abbiamo affrontato dibattiti su interessi confliggenti, litigando perfino in casa nostra al fine di cercare una sintesi. PRESIDENTE. Senatrice Fucksia, la invito a concludere. FUCKSIA (M5S). Chiunque ha potuto parlarci, scriverci, comunicare con noi e trovare un interlocutore interessato ad accogliere proposte e soluzioni. Non è stato facile, alla fine, raccogliere tutte le richieste, le aspettative e i desideri e fare delle scelte. Abbiamo cercato di gestire con coscienza il magro portafoglio di un Paese reduce da decenni di mala amministrazione e di spudorata negazione di una crisi economica che attanagliava anche le forze più vivaci e produttive. Il buon padre di famiglia, è noto, considera uguali tutti i suoi figli, ma quando le possibilità economiche sono scarse e lui è comunque chiamato a fare delle scelte, l'unico criterio per poterle compiere in modo equo e giusto è quello di soddisfare in primis i bisogni dei figli più deboli, quelli che necessitano di un aiuto maggiore. Il Movimento 5 Stelle si è ispirato anche a questo principio nel presentare e battersi per l'approvazione di emendamenti ad una legge di stabilità trovata fredda e miope rispetto a determinate tematiche sociali. Prima i più deboli: questa è la nostra rosa dei venti. Questa dunque la ratio alla base degli interventi legislativi del Movimento 5 Stelle, sopratutto in alcuni settori sensibili come quello sanitario. PRESIDENTE. Senatrice Fucksia, concluda, la prego. FUCKSIA (M5S). Infatti, non siamo rimasti sordi alle importanti suggestioni fornite dai tanti stakeholder, tra i quali il Forum nazionale del Terzo Settore, che ha spiegato lo stretto legame esistente tra povertà e disabilità, connesse in un perverso rapporto di causa ed effetto reciproci ove, in altri termini, la disabilità crea povertà e viceversa. Proprio perché convinti di questo nesso di causalità, abbiamo lottato per aumentare del doppio, rispetto alla bozza della legge di stabilità presentata dal Governo, le dotazioni del Fondo per le non autosufficienze, ivi incluse quelli a sostegno delle persone affette da sclerosi laterale amiotrofica. PRESIDENTE. La invito a concludere. FUCKSIA (M5S). Ci siamo occupati nel contempo di formazione sanitaria. Le nostre proposte di intervento su questo disegno di legge sono state a 5 Stelle, tutte ispirate da un comune denominatore: promuovere una stabilità economica non fondata sull'immobilismo, ma sullo stimolo, sulla sollecitazione di un sistema Paese che da troppo tempo ormai attende di ripartire. Ce lo avete chiaramente impedito.
2013-11-26	M5S	LezziBarbara	Andando più avanti ci è risultato ancora più stupefacente trovare una certa norma. Per questa si, ci allineiamo subito all'Europa. Quando poi però l'Europa ci rivolge dei richiami, quando ci ammonisce affermando che inquiniamo troppo, che aiutiamo troppo certe grandi imprese, no, quello non fa niente: ci prendiamo le multe e le paghiamo con i soldi degli italiani. Qui aiutiamo le banche, e non sono io a dirlo, ma loro stesse. Giusto per citare degli esempi, ricordo che secondo la Banca d'Italia in sette anni avranno 20 miliardi di agevolazioni. Va bene, d'accordo, poi si rientrerà a regime, ma nei prossimi sette anni avranno 20 miliardi.
2013-11-26	M5S	LezziBarbara	Signor Presidente, poco fa il presidente del Consiglio Letta non ha potuto ascoltare l'accorato intervento del senatore Santini che ci augurava un futuro roseo, finalmente di recupero, di crescita. Finalmente un po' di ottimismo! Ebbene, per il futuro però in questo disegno di legge di stabilità si novella in questo modo: «Con decreto del Presidente del Consiglio dei Ministri, da adottare entro il 15 gennaio del 2015, su proposta del Ministro dell'economia e delle finanze, previo parere delle Commissioni parlamentari, sono disposte variazioni dell'aliquota d'imposta e riduzioni della misura delle agevolazioni e delle detrazioni vigenti tali da assicurare maggiori entrate pari a 3 miliardi per l'anno 2015, 7 miliardi per l'anno 2016 e 10 miliardi di euro a decorrere dal 2017». Quando abbiamo letto questo comma ci siamo leggermente terrorizzati perché ci siamo resi conto subito che si trattava di un'imposizione dell'Europa e per questo doveva scattare un certo automatismo, quello stesso che adesso, presidente Letta, ci sta facendo rischiare quei bei finanziamenti, quegli investimenti che noi avevamo finalmente conquistato. Ricordo che non appena insediato si recò in Europa e tornò qui in quest'Aula vittorioso dicendo che potevamo spendere tanti miliardi, si erano liberate delle spese di investimento di cui finalmente l'Italia poteva godere e da lì agganciare la ripresa. Adesso l'Europa su quegli stessi investimenti ha già chiuso i rubinetti. Sì perché i tagli, questi 32 miliardi di Cottarelli, in realtà quelli non li vuole in finanziaria l'Europa perché ritiene che non abbiamo un Governo credibile, non c'è un Parlamento autorevole. Del resto ieri l'opposizione per difendere e tutelare il proprio solo uomo ci ha fatto amabilmente chiacchierare sull'opportunità o meno di ritornare all' election day perché effettivamente l'Italia è quello che sta aspettando. Si domanda: voteremo ancora di lunedì o non voteremo più di lunedì? Perché la Lega è questo che ha fatto
2013-11-26	PD	DiGiorgiRosaMaria	Nessuno degli emendamenti che pure erano stati preparati e promossi dal PD è stato accolto, anche solo per ricostituire quello che c'era negli anni precedenti. In particolare, pur apprezzando lo sforzo del Governo, ci saremmo aspettati un maggior impegno (che pure c'è) per il Fondo di garanzia al credito per la piccola e media impresa, che potrebbe ben essere attinto dai fondi strutturali. Avremmo voluto un segnale forte con investimenti significativi sul fronte della formazione, interventi specifici nel settore scuola-lavoro, perché sarà questa la prospettiva per dare ai giovani un'immagine diversa del loro futuro, per valorizzare anche le professionalità tipiche del nostro Paese e promuoverle fra i giovani, cercando di dare il giusto rilievo agli ambiti che possono determinare una crescita per il Paese, cioè ambiente, cultura, agricoltura e le produzioni di qualità: tutto quello che dovrà contribuire a promuovere il brand Italia e che ancora una volta non viene trattato a sufficienza nemmeno in questo provvedimento. Sono stati quindi tralasciati la ricerca dell'eccellenza, l'investimento nell'università e negli enti pubblici di ricerca. Troppo poco, signor Ministro: è lì che ci giochiamo la competizione; è lì che cresce strutturalmente un Paese; è lì che rendiamo i nostri giovani competenti e competitivi nel rapporto internazionale. Questo ci ha lasciato delusi; riteniamo comunque che tutto questo possa e debba essere recuperato. Certo, era difficile giungere a un risultato migliore - me ne rendo conto - in questa situazione politica, in un clima avvelenato quale quello che viviamo, in cui una parte della maggioranza oggi addirittura decide di passare all'opposizione, un evento nuovo. Non ho grande esperienza parlamentare, ma, insomma, che il giorno del voto del disegno di legge di stabilità si passi all'opposizione credo sia un'innovazione interessante che sarà riportata nei libri di storia. La mediazione tra partiti che hanno riferimenti diversi e idee tutt'altro che simili sulle priorità per il Paese è davvero complicata, persino impossibile qualche volta; quindi, nei prossimi mesi lo sforzo dovrà essere enorme per giungere a risultati che imprimano una vera svolta al Paese. Ci viene detto che la ripresa comincia a intravedersi, ma certo dovremo rivisitare il nostro rapporto con l'Europa e dovremo provare ad affrontare le povertà, investire su welfare e salute, ma soprattutto dare una fisionomia riconoscibile a questi provvedimenti, contando con maggiore convinzione sull'impresa innovativa - come ho detto - e sui nostri giovani, con provvedimenti su occupazione e formazione. Mi riferisco anche al servizio civile: si aspettavano un po' di risorse sul servizio civile tanti, tanti, tanti ragazzi, ma anche questo non è arrivato. Potremo quindi lavorare - e lo faremo successivamente, ve lo chiederemo - sui tirocini formativi, sempre nella prospettiva di cui parlavo. Certo, saranno momenti difficili, ma questa è la scommessa che chiediamo a voi e che insieme a voi porteremo avanti, l'impegno su cui dobbiamo giocare la partita dello sviluppo e della crescita senza tentennamenti, con determinazione, perché il tempo è una variabile essenziale nelle condizioni di crisi: fare, fare presto e fare bene. Noi del PD ci saremo, signor Ministro, grazie a quel senso di responsabilità che in queste ore sta mancando del tutto - lo devo ribadire - a una forza politica che non ha avuto scrupolo, in nome di interessi di parte, ad abbandonare la compagine governativa durante la discussione sul disegno di legge di stabilità, e credo che i cittadini abbiano tutti gli elementi per giudicare i comportamenti. Rimane tuttavia l'amaro in bocca, questo lo devo dire, per le interminabili mediazioni che sono state fatte, emendamento per emendamento, nelle nottate all'interno della Commissione bilancio per scelte che avevamo dovuto accettare. Abbiamo accettato tante cose e forse rimane il rimpianto di una legge di stabilità che in condizioni politiche di alleanze diverse forse avrebbe potuto essere migliore.
2013-11-26	PD	GuerrieriPaleottiPaolo	Signor Presidente, chiedo di essere autorizzato a consegnare il testo integrale del mio intervento affinché sia pubblicato nel Resoconto stenografico. Proprio per concludere vorrei sottolineare come sarebbe davvero insensato provocare una crisi di Governo in un momento come questo, di estrema vulnerabilità dell'intero quadro economico e politico europeo. Se si andasse davvero in questa direzione finiremmo ai margini dell'Europa, come è già avvenuto nel 2010-2011. In realtà rimaniamo convinti che questa manovra sia necessaria e utile al Paese e per questo insieme di ragioni, signor Presidente, il voto del Gruppo del Partito Democratico sarà convintamente favorevole all'approvazione della legge stabilità e, con la fiducia al Governo, il voto alla manovra sarà anche un'importante verifica della nuova maggioranza che sostiene il suo Governo, presidente Letta, e lo sosterrà nelle sfide importanti che lo attendono in Italia e in Europa.
2013-11-26	PD	PuglisiFrancesca	Ma, nonostante queste positive misure, resta pesante la traccia dei tagli dei Governi precedenti, che ancora incidono, per effetto di trascinamento, sulla qualità dell'offerta formativa delle scuole, sul diritto allo studio, sulla possibilità di rinnovare il personale delle università e della ricerca a causa del blocco del turnover. La coperta è corta, cortissima e, se la tiri da una parte per coprirti una gamba, ti si scopre una spalla. Se dai risposta a chi oggi è senza reddito, grazie al prelievo sulle pensioni d'oro per creare un fondo per gli esodati o dai risposte ai lavoratori socialmente utili, restano poi fuori altre misure altrettanto urgenti e utili per la lotta alla povertà. Lo capiamo. Come 7ᵃ Commissione avevamo però puntato su pochi fondamentali emendamenti, che purtroppo non sono passati. Si tratta del finanziamento del diritto allo studio: il precedente Governo aveva lasciato per il 2014 meno di 13 milioni di euro, rifinanziati nel decreto-legge Carrozza con 100 milioni di euro per borse di studio, ma ne mancano ancora 54 per offrire lo stesso numero di borse di studio ai capaci e meritevoli privi di mezzi che debbono poter raggiungere i più alti gradi di istruzione. Manca un rifinanziamento della ricerca di base e della ricerca scientifica, e non solo perché, senza risorse e con il blocco del turnover, le migliori competenze dei nostri giovani fuggono all'estero, ma perché abbiamo bisogno di trarre dall'ingegno dei nostri ragazzi quel vantaggio competitivo che serve al nostro Paese nella competizione globale, per innovare la qualità dei nostri prodotti anche con la ricerca applicata e industriale. Vogliamo restituire la dignità agli insegnanti e al personale ATA dando loro il giusto riconoscimento economico, invece di blocchi stipendiali mortificanti. Ma siamo fiduciosi che questo Governo - mi rivolgo al ministro Saccomanni e al vice ministro Fassina - continuerà a lavorare alla Camera per trovare le risorse necessarie, proseguendo a lavorare insieme. Voglio sperare che la prossima revisione della spesa statale non vada a toccare nuovamente - come è stato fatto in passato - le risorse della scuola, dell'università e della ricerca, ma reinvesta risorse preziose per il futuro dei nostri giovani. Da ultimo, possiamo recuperare i divari territoriali che dividono non solo Nord e Sud del Paese, ma anche l'Europa, se non consideriamo più le spese per l'istruzione un costo che pesa sull'indebitamento, ma un grande investimento per costruire per tutti i ragazzi e le ragazze una piena cittadinanza europea. Per questo chiediamo al Governo di dedicare una specifica sessione, durante il semestre di Presidenza italiana del Consiglio dell'Unione europea, sul lavoro dei giovani e sull'istruzione. Certi che queste nostre convinzioni sono anche le vostre, vi chiediamo di andare avanti e vi rinnoviamo la fiducia per raggiungere questi obiettivi.
2013-11-26	PD	VerducciFrancesco	In questi anni si è fatto troppo poco e troppe volte sono state votate le spalle, ma quando scendi sotto la soglia non hai voce, non fai lobby e ti capita spesso di considerare troppo oneroso il tragitto che da casa tua porta al seggio elettorale. La crisi che viviamo è figlia di enormi ingiustizie, è il fallimento di un modello rovesciato, capace di generare e concentrare enormi ricchezze e allo stesso tempo di dividere, di moltiplicare esponenzialmente esclusione, marginalità. Oggi abbiamo bisogno di un nuovo patto, ne abbiamo bisogno in Italia e in Europa. In questa legge di stabilità così controversa, così difficile da varare, ci sono però i segni della discontinuità con una stagione di rigore senza eguaglianza e senza sviluppo. Sostegno al lavoro e ai redditi bassi, il credito alle imprese e agli enti locali, il sociale e il diritto allo studio sono segni per ritrovare la strada che a noi serve. E c'è poi un primo, importantissimo passo che qui voglio sottolineare: risorse specifiche per sperimentare uno strumento di lotta e contrasto alla povertà, che rilancia quanto hanno fatto in questi mesi (e li voglio ringraziare, insieme alle associazioni del terzo settore) il ministro Giovannini e la vice ministro Guerra per colmare un vuoto, per avviare anche da noi, come c'è nel resto d'Europa, finalmente un progetto nazionale di sostegno e inclusione attiva per superare la condizione di povertà assoluta. Non misure assistenziali, ma un patto tra le istituzioni e il cittadino per tornare a lavorare e a studiare, per tornare a credere in sé e nella democrazia. È una battaglia che il Partito Democratico in queste settimane ha portato avanti con forza. Voglio ringraziare il presidente Zanda, il senatore Santini e tutti i Gruppi che hanno sostenuto il nostro emendamento. Voglio ringraziare anche il Governo, in particolare il vice ministro Fassina, per aver tenacemente creduto in tutto questo. Il 2 ottobre in quest'Aula Enrico Letta ha chiesto che venisse rinnovata la fiducia al suo Governo e ha voluto rimarcare l'importanza di uno strumento universalistico di aiuto alle famiglie più in difficoltà che colpisse la povertà minorile, in particolare nelle grandi aree metropolitane. Ecco oggi (e concludo, Presidente), possiamo dire che quella fiducia è stata ben riposta e che questo Governo merita di fare ancora. Trovi questo Governo maggiore coraggio e maggiore determinazione nello scegliere di stare dalla parte di chi fa quotidianamente i conti con la crisi. Questo è il mandato che oggi nuovamente consegniamo e rinnoviamo.
2013-11-27	FI	BerniniAnnaMaria	Tento di dirlo con poche parole. Oltre 9 milioni di elettori hanno votato la coalizione guidata dal presidente Berlusconi e né io, né alcuno di voi può sostenere di rappresentare questo Paese più di come lo ha rappresentato e lo rappresenta Silvio Berlusconi, per la sua storia personale come uomo di Stato e per il suo ruolo politico attuale di leader di Forza Italia. A segnare il suo destino non siamo noi, in realtà, ma alcuni magistrati. Alcuni fra i tanti che si sono occupati di lui dal momento in cui ha deciso di impegnarsi in politica per il suo Paese. Sarebbe peraltro ipocrita negare che tra ben identificabili settori della magistratura e opportunamente (o, meglio, opportunisticamente) selezionati settori della politica si sia innescata negli anni una vera guerra senza esclusione di colpi. Un duello di sciabola, dove la magistratura ha però sempre avuto dalla sua parte la forza della lama più tagliente ed efficace. C'è stata negli anni una degenerazione patologica dei rapporti di forza, in un confronto muscolare tutto politico tra spezzoni dell'ordine giudiziario e personalità e partiti politici. Ma mentre la politica è soggetta al vaglio degli elettori e al bilanciamento dei poteri tipico delle democrazie, la magistratura gode in Italia di condizioni di privilegio che, da legittimo presidio a tutela dell'indipendenza, l'hanno trasformata in "sindacato" infallibile e intoccabile, totalmente irresponsabile, cui è garantita la sostanziale impunità e un potere superiore a qualsiasi potere dello Stato, per di più senza l'investitura del consenso popolare. Questo rapporto patologico con la magistratura vale in Italia allo stesso modo per tutti coloro che sono vittime di errori e persecuzioni giudiziarie. L'Europa ci ha ripetutamente condannati per l'irragionevole durata dei nostri processi e per la mancanza di una disciplina accettabile della responsabilità civile dei magistrati. Ne consegue che la magistratura, in Italia, può, e vieppiù potrà, selezionare a proprio piacimento la classe politica e ribaltare le scelte del corpo elettorale sulla base di un vaglio ideologico-giudiziario. Questo significherebbe tradire la democrazia. Per questo la vicenda del cittadino Berlusconi è emblematica, fondamentale e ha un valore che travalica i destini personali. Ecco, colleghi senatori, consegnare oggi Berlusconi a questa magistratura - che, per dirla con una citazione di Luciano Violante, ha rinunciato a stare sotto al trono per impugnare lo scettro del comando - significa consegnare la sovranità popolare. Amici della sinistra, che considerate la giornata di oggi come un 25 aprile (la liberazione dal vostro nemico storico), in realtà state producendo l'8 settembre delle istituzioni democratiche. Consegnando lui consegnate voi stessi
2013-11-27	M5S	SantangeloVincenzo	Signor Presidente, ricordo brevemente a tutti i colleghi che il lavoro svolto in Giunta non è stato semplice e che le due relazioni, molto ben fatte, una dalla collega Bernini e l'altra dal collega Russo, hanno portato all'espressione di questo parere, che è stato ben ponderato attraverso un'analisi specifica di una documentazione molto, molto, ampia. Il parere approvato dalla Giunta nella parte finale recita in maniera chiara che «Tali deliberazioni costituiscono espressione di una prerogativa dell'Organo parlamentare, a tutela della legittimità della propria composizione. Pertanto, le stesse deliberazioni non rappresentano in senso proprio votazioni riguardanti persone, ai sensi e per gli effetti di cui all'articolo 113, comma 3, del Regolamento». Questo chiarisce ampiamente il punto. Sì, è vero che andiamo verso l'Europa, ma prima di andare verso l'Europa è bene confrontarsi con i Regolamenti attualmente in vigore, anche se si riferiscono all'altro ramo del Parlamento. È essenziale infatti richiamare la disposizione di cui al comma 2 dell'articolo 2 del Regolamento della Giunta delle elezioni della Camera, in base al quale: «le votazioni in materia di verifica dei poteri, ineleggibilità, incompatibilità e decadenza non costituiscono votazioni riguardanti persone ai sensi dell'articolo 49, comma 1, del Regolamento della Camera». Quindi, vorrei rasserenare tutti: capisco che questo non è un voto semplice per molti di voi, ma questo è un lavoro assolutamente ponderato e fatto nella massima serenità.
2013-11-27	M5S	TavernaPaola	Era il 1997 quando Schiavone veniva a denunciare dove erano stati sversati quintali di rifiuti tossici: lo stesso anno in cui questo Stato decise di segretare tali informazioni. Tutto ciò con l'IVA al 22 per cento e un carico fiscale che si conferma il più alto d'Europa, pari al 65,8 per cento dei profitti commerciali... ZANETTIN (FI-PdL XVII). Parla con il tuo presidente Grillo! TAVERNA (M5S). ...e gli imprenditori...
2013-11-27	PD	ZandaLuigi	Signor Presidente, la ricostruzione dello Stato, la riaffermazione della separazione dei poteri e dello Stato di diritto sono la base della nostra democrazia, sono le premesse del nostro stare insieme: negandole, anche solo a parole , si negano la stessa Nazione e la stessa Patria. Ma in questa fase della sua tribolata storia però sono anche il campo dove l'Italia mette in gioco il suo futuro. Sono la condizione per uscire dalla crisi e per riprendere la strada dello sviluppo sociale ed economico. Noi sappiamo che la crisi italiana è più grave e più difficile che nel resto di quell'Europa, dove noi vogliamo restare a testa alta, con la rispettabilità del Paese fondatore. La crisi ci ha posto davanti a problemi di una gravità e di una difficoltà che sinora mai nessuno aveva immaginato. Se fossimo saggi, dovremmo saper vedere il pericolo ed averne paura, molta paura; dovremmo preoccuparci per i nostri figli, smettere di mestare, dovremmo pensare al futuro. La natura del nostro declino non è soltanto economica e finanziaria, ma prima ancora conseguenza diretta del forte indebolimento dello Stato e della pericolosa fragilità della legalità e di quei valori civili che legano tra loro la società e la Nazione. Nessuno sottovaluta l'impegno gravoso che attende le forze politiche e gli uomini che vogliono guidare il nostro Paese fuori dalle difficoltà. Semmai, può pesare su di noi un senso di inadeguatezza dinanzi alla profondità e al numero dei problemi irrisolti che dobbiamo quotidianamente affrontare. Penso alla mia personale inadeguatezza, ma anche alle difficoltà dei partiti e dei Gruppi parlamentari, mai come oggi tormentati da povertà di pensiero, scissioni, contrasti interni, nuove leadership che si propongono e vecchie che si indeboliscono. Siamo in un passaggio storico drammatico, che può compromettere il futuro dell'Italia per i prossimi decenni. E come potremmo farcela senza una profonda riforma culturale e morale, senza tenere la barra dritta sui grandi codici etici e civili della nostra civiltà, senza una fedeltà quotidiana ai principi della legalità repubblicana?
2013-11-28	M5S	BlundoRosettaEnza	Nel nostro Paese più di 7 bambini e adolescenti su 100 vivono in condizioni di povertà assoluta. Sono in totale 720.000 i minori ai quali è impedito l'accesso a standard di vita minimamente accettabili. L'ultima indagine dell'ISTAT sui consumi delle famiglie italiane conferma che la povertà nel nostro Paese colpisce soprattutto le famiglie con minori, in misura superiore di quanto non accada nella grande maggioranza dei Paesi europei. Più precisamente, l'incidenza media nazionale delle famiglie in povertà relativa passa dall'11,1 al 16,2 per cento quando in famiglia vi sono dei bambini, mentre la povertà assoluta sale dal 5,2 per cento al 6,6 per cento. La povertà ha colpito e colpisce alla radice il sistema di sviluppo del Paese. Per un numero crescente di famiglie mettere al mondo dei figli è diventato ormai un vero e proprio azzardo e un sinonimo di povertà. La crisi economica, quindi, cari colleghi, incide fortemente sulle opportunità educative e di crescita dei minori. Sono allarmanti i dati ufficiali dell'UNICEF che, esaminando le condizioni di vita dei bambini nei 29 Paesi cosiddetti ad economia avanzata, colloca l'Italia al 22° posto. Ancor più devono preoccuparci i dati riferiti all'istruzione. Infatti l'Italia si colloca al 25° posto e al 22° per la partecipazione a forme di istruzione superiore, mentre per i risultati scolastici conseguiti risulta essere 24ᵃ. Di contro, colleghi, il nostro Paese si posiziona sul podio per il numero complessivo di bambini che non studiano, occupando ben il secondo posto. Non dimentichiamoci che la dispersione scolastica risulta essere, purtroppo, in continuo aumento. Il nostro Paese sta registrando i più alti livelli di interruzione scolastica d'Europa. Chiaramente questi dati si differenziano a seconda delle Regioni, ma sono preoccupanti e non possiamo assolutamente non tenerne conto. Di sicuro la crisi finanziaria scoppiata nell'agosto 2007 con un'alta recessione nel 2008 e una crisi economica generalizzata nel 2009, con vertiginoso crollo del PIL mentre si parlava di benessere, ha notevolmente peggiorato un quadro fortemente critico nelle Regioni del Sud Italia: in Sicilia la percentuale di studenti che ha lasciato gli studi prima del diploma è del 26 per cento, seguono la Sardegna con il 23,9 per cento di abbandoni scolastici e la Puglia con il 23,4 per cento. Ciò nonostante non ci si è preoccupati di tutelare le fasce più deboli, anzi, negli ultimi anni abbiamo visto che c'è stata una costante riduzione dei finanziamenti destinati a famiglie, infanzia e maternità. Il Fondo nazionale delle politiche sociali è passato da 1 miliardo di euro nel 2007 a 45 milioni nel 2013. Ciò che doveva avvenire era il perfetto contrario. Sappiamo bene che sono stati drasticamente ridotti i fondi per i servizi educativi e scolastici e depauperati i bilanci degli enti locali, colpiti soprattutto nei piccoli e piccolissimi centri. Abbiamo penalizzato ogni possibilità di sostegno sociale e comunitario. La povertà crescente delle famiglie influisce sulla concreta possibilità delle stesse di assicurare ai minori le cure mediche. Su questi importanti temi l'Europa si è più volte pronunciata. La Commissione europea ha infatti emanato il 20 febbraio 2013 la raccomandazione «Investire sui bambini: rompere il ciclo vizioso di svantaggio», sollecitando gli Stati membri a mettere al centro della loro agenda il tema dell'infanzia e a prevedere investimenti mirati a combattere la povertà dei bambini. Nella stessa raccomandazione la Commissione rammenta inoltre che «la riduzione della povertà e dell'esclusione sociale» è uno degli obiettivi della strategia Europa 2020, al cui raggiungimento tutti gli Stati membri devono necessariamente contribuire. La mozione presentata, signora Presidente, nasce da un dato più drammatico: l'allontanamento dei minorenni dal proprio nucleo familiare, una pratica questa che in passato era sempre stata applicata per giustificate motivazioni e dopo aver messo in atto ogni tentativo di recupero della famiglia d'origine, mentre in Italia questo fenomeno sta raggiungendo numeri che impongono una seria riflessione a quest'Assemblea e al Governo: più di 32.000 bambini vengono tolti alle famiglie e collocati in case famiglie e altre realtà d'accoglienza, a causa delle numerose separazioni spesso conflittuali e delle difficoltà economiche familiari e ancor più delle difficoltà di quelle monoparentali, spesso non per scelta. L'allontanamento avviene in molti casi sulla base di ragioni a dir poco fumose e basate su analisi frettolose che portano, con relazioni fatte in condizioni di difficoltà per il momento che vivono, anche alla perdita della potestà genitoriale. Un numero enorme di bambini affidati al sociale che costa allo Stato mezzo miliardo di euro all'anno in rette giornaliere, mentre mancano i fondi per la prevenzione sanitaria. Un sistema che negli ultimi mesi è stato messo in discussione da alcune associazioni, libri e pubblicazioni che raccontano di «bambini rubati dalla giustizia», ad opera di assistenti sociali troppo interventisti, di psicologi disattenti, di una magistratura impassibile e fredda nell'emanare disposizioni spesso non adeguate e con forti interessi economici. Sulla base di queste importanti premesse e considerazioni, la nostra mozione vuole impegnare il Governo: ad elaborare un serio, concreto ed efficace piano di contrasto alla povertà minorile-adolescenziale e alla dispersione scolastica, reperendo le necessarie risorse e considerando lo stanziamento delle medesime non una spesa che genera debito bensì un investimento sul capitale umano, che di sicuro favorirà il progresso sociale ed economico del nostro Paese; ad individuare urgentemente disposizioni normative finalizzate a precisare che nel rispetto dell'articolo 31 della Costituzione le condizioni di indigenza dei genitori o del genitore esercente la potestà genitoriale non sono di ostacolo all'esercizio del diritto del minore alla propria famiglia; ad effettuare il monitoraggio del numero esatto delle case famiglia presenti su tutto il territorio nazionale, al fine di tracciare una mappatura nazionale delle stesse; a prevedere ed attivare meccanismi di controllo e vigilanza maggiormente efficaci sulle attività svolte dalle comunità o case famiglia, al fine di testare l'effettiva necessità, la validità e l'utilità dei progetti di affido previsti per ciascun minore sulla base dei risultati sul minore stesso; a procedere ad una riforma dei servizi sociali al fine di rendere l'intervento di questi più selettivo, efficace e calibrato sulle esigenze del minore e in rete... PRESIDENTE. Senatrice Blundo, la prego di concludere il suo intervento. BLUNDO (M5S). Sto concludendo, signora Presidente. Con la nostra mozione si vuole impegnare il Governo anche ad assumere iniziative per introdurre il reddito di cittadinanza, predisponendo un piano che individui la platea delle famiglie aventi diritto, considerando come indicatore il numero di cittadini che vivono al di sotto della soglia di povertà, e possa davvero risolvere le problematiche economiche; a reperire le risorse necessarie anche attraverso la lotta all'evasione fiscale e l'incremento delle imposte sul gioco d'azzardo, e in particolare sulle scommesse on line; ad attuare specifiche politiche sociali e dell'occupazione per inoccupati e disoccupati. PRESIDENTE. La invito nuovamente a concludere. BLUNDO (M5S). Concludo sottolineando che per i bambini ci sono i genitori, i quali devono essere tutelati nel loro ruolo genitoriale.
2013-11-28	M5S	CatalfoNunzia	Dai dati dell'Unicef e dell'ISTAT, citati anche dalle colleghe, il nostro Paese si colloca ai primi posti in Europa per dispersione scolastica e incremento della povertà. Tra il 2011 e il 2012 evidenti segnali di peggioramento sono stati rilevati in tutte - ripeto: in tutte - le ripartizioni territoriali. Per i nuclei familiari con 3 o più figli minorenni l'incidenza di povertà è salita nella media nazionale al 27,2 per cento e nel Mezzogiorno - questo è un dato molto, ma molto allarmante - al 38,8 per cento.
2013-11-28	M5S	CatalfoNunzia	Il fisco continua poi ad esigere da un padre di famiglia le stesse tasse che chiede ai single o a chi è senza carichi di famiglia. Sarebbe necessario e opportuno introdurre una detrazione fiscale a misura dei carichi familiari. Solo in tal modo la situazione delle famiglie potrà migliorare, e allo stesso tempo ciò consentirebbe di far ripartire una fetta significativa dei consumi di base. Un altro lato del problema consiste nella tutela minorile, intesa non solo contro la povertà, ma anche contro il rischio di dispersione scolastica, così come citato dalle colleghe poc'anzi. Il nostro Paese si colloca ai primi posti in Europa per dispersione scolastica e incremento della povertà. In Italia i minori in condizioni di povertà relativa sono 1.876.000, e di questi 1.227.000 sono al Sud. Il tasso di povertà tra i bambini e gli adolescenti è tra i più importanti indicatori di salute e di benessere di una società. In condizioni economiche incerte, investire per la protezione e lo sviluppo dei bambini e degli adolescenti è non solo eticamente giusto, ma anche economicamente vantaggioso e, nel caso italiano, questa è una certezza soprattutto per quanto riguarda il Mezzogiorno. I servizi per l'infanzia e l'adolescenza, uno strumento imprescindibile in qualsiasi momento, servano al futuro del Paese e non si può negare ciò che spetta di diritto ai nostri figli a causa della crisi. La spesa pubblica, soprattutto se destinata ai minori, non rappresenta un costo, ma un investimento, perché investiamo sulla famiglia, sul futuro, e creiamo una generazione migliore risollevandoci dalle macerie in cui ci troviamo in questo momento. Quindi, è necessario puntare allo scorporo del Patto di stabilità della spesa per l'infanzia e l'adolescenza e per la famiglia, che in questo momento è il nostro bene primario. Sottolineo come questo impegno sia importante anche per fare in modo che gli squilibri di bilancio, magari causati da enti o gestioni politiche poche virtuose, non vadano a nocumento dei diritti fondamentali dell'infanzia e della famiglia. Cito a tal proposito l'articolo 27 della Convenzione sui diritti dell'infanzia e dell'adolescenza, che recita come segue: «Gli Stati parti riconoscono il diritto di ogni minorenne a un livello di vita sufficiente per consentire il suo sviluppo fisico, mentale, spirituale, morale e sociale. Adottano adeguati provvedimenti, in considerazione delle condizioni nazionali, per aiutare i genitori e altre persone aventi la custodia del minorenne ad attuare questo diritto e offrono, se del caso, una assistenza materiale» - ripeto: assistenza materiale - «e programmi di sostegno». Questi impegni li abbiamo presi come Stato e vanno a favore dei nostri cittadini. Perciò non lasciamo che la guerra economica tra Stati impedisca la realizzazione e l'adempimento di questi obblighi. Parlo di guerra economica, perché è proprio ciò a cui stiamo assistendo. È un conflitto su scala mondiale, a colpi di acquisti di bond e clausole di trattati internazionali, dove contano gli Stati e non le persone. Il dubbio è: quali Stati contano? Tra l'altro è palese ed evidente, data la situazione odierna e lo scenario da incubo in cui i cittadini si trovano, come ci sia bisogno di uno strumento unitario di sostegno al reddito, e non di misure temporanee e carenti. Gli italiani non hanno bisogno di sperimentazioni, e non lo dico in modo polemico, ma la mia è una preghiera ed un invito a farlo tutti assieme. Non possiamo pensare ancora che le sperimentazioni risolvano il problema in Italia. Non possiamo creare cittadini e città di serie A e cittadini e città di serie B. La misura deve essere unica a sostegno di tutti i cittadini italiani
2013-11-28	PD	PuglisiFrancesca	Come denunciano i dati dell'ISTAT e i rapporti dell'UNICEF, di Save the Children, e di Eurispes-Telefono Azzuro, l'Italia è tra i Paesi OCSE quello con un tasso di povertà assoluta e relativa più alto: in Italia oltre 2 milioni di bambini e bambine vivono infatti in stato di povertà relativa. Ancora più preoccupante è il dato che riguarda la povertà assoluta, che - voglio ricordarlo - viene calcolata sulla base di un paniere di beni e servizi considerati indispensabili per uno standard di vita minimamente accettabile: si è passati infatti dai 653.000 nel 2010, ai 723.000 nel 2011, ad oltre 1 milione di minori nel 2012 che vivono in condizione di assoluta povertà, con il Mezzogiorno che registra i tassi di povertà più elevati. Non dimentichiamolo: il nostro è il Paese dei divari territoriali, che esercitano un ruolo fondamentale nella distribuzione della povertà. I bambini e gli adolescenti sono i soggetti più vulnerabili, quelli che maggiormente stanno subendo la crisi, con conseguenze che condizionano il loro benessere e il loro sviluppo futuro. Povertà, esclusione sociale e discriminazione sono le cause che impediscono ai bambini e alle bambine e di vivere secondo le proprie aspirazioni e capacità sono la ragione frequente che sta all'origine dell'abbandono scolastico: povertà e abbandono sono strettamente legati e danno vita a percorsi di devianza, di isolamento dal contesto sociale e amicale. Dobbiamo dimezzare quel vergognoso tasso di dispersione scolastica del 18,2 per cento entro il 2020. Le risorse destinate alla scuola sono purtroppo ai livelli più bassi d'Europa: le spese per l'istruzione, in Italia, incidono per il 4,8 per cento sul PIL, mentre la media europea è del 5,6 per cento. Credo che ripassare questi dati ci faccia solo bene. Tutte le ricerche economiche e delle neuroscienze dimostrano che per recuperare gli svantaggi di partenza è fondamentale un intervento educativo di qualità, sin dalla tenera età, per lo sviluppo cognitivo e relazionale dei bambini. Ferma restando l'importanza degli asilo nido, anche per la promozione dell'occupazione femminile, dobbiamo ricordare che purtroppo il tasso di diffusione dei servizi educativi per la fascia d'età da 0 a 3 anni nel nostro Paese è enormemente lontano dagli obbiettivi europei del 33 per cento e mentre nel Sud meno di 1 bambino su 10 riesce a trovare posto in un asilo, nel Nord-Est quasi 3 su 10 riescono a farlo. Come emerso da una recente ricerca condotta da Save the Children Italia e dall'Associazione Bruno Trentin, supervisionata da un Comitato scientifico importante, nel nostro Paese ci sono circa 260.000 minori di 16 anni che lavorano, con grave pregiudizio per le proprie condizioni di salute. C'è poi la situazione dei minori stranieri, bambini e bambine nati e cresciuti in Italia, ma privi di cittadinanza italiana, anche se di fatto vivono qui da italiani, frequentano le nostre scuole e la loro lingua madre è l'italiano. È urgente trovare, per questi bambini e adolescenti, delle forme di acquisizione immediata della cittadinanza idonee alla loro vita reale, ponendo così l'Italia in linea con gran parte dei Paesi europei. Tra l'altro è ancora più grave la condizione dei minori stranieri che arrivano nel nostro Paese non accompagnati, che nel 2012 risultavano essere già 7.575. È un censimento difficile da effettuare: ogni anno almeno 2.000 minori stranieri non accompagnati raggiungono le nostre coste via mare e anche a loro l'Italia deve garantire tutela nel quadro dei diritti fondamentali e non agire solo in una prospettiva emergenziale. Ma oltre alla povertà relativa al reddito, più semplice da misurare, sempre più si registra una povertà ben più ampia, che colpisce anche coloro che non sono nelle statistiche della povertà economica, ma che hanno un sempre più limitato accesso alle opportunità educative, culturali e sportive, impedendo una piena tutela dei loro diritti e un pieno sviluppo delle loro capacità, facendoli restare indietro rispetto ai coetanei nel rendimento scolastico, nel benessere psicofisico, nella socialità... PRESIDENTE. Senatrice Puglisi, dovrebbe concludere. PUGLISI (PD). Davvero? PRESIDENTE. Il suo tempo è terminato. PUGLISI (PD). Va bene. Segnalo allora il dispositivo, che condivideremo, perché molti dei punti elencati dalla senatrice Mussolini sono presenti anche nella mozione presentata dal Partito Democratico e ricordo che martedì Papa Francesco ha presentato l'esortazione apostolica « Evangelii gaudium » in cui afferma: «Oggi dobbiamo dire no a un'economia dell'esclusione e della iniquità. Questa economia uccide». Il sistema sociale ed economico è «ingiusto alla radice». Il Papa mette i poveri, gli ultimi e più bisognosi al centro dell'esortazione richiamando la classe politica a non essere indifferente. PRESIDENTE. La invito a concludere. PUGLISI (PD). «La politica» - afferma il Pontefice - «tanto denigrata, è una vocazione altissima, è una delle forme più preziose della carità, perché cerca il bene comune». L'esortazione è di fare in questa comunità come nelle famiglie perbene, che in tempo di crisi, quando si hanno poche risorse, stringono la cintura, guardano a quante risorse hanno in tasca e, prima di tutto, pensano ai più piccoli e ai più deboli. Per questo chiediamo al Governo un piano straordinario di azione per sconfiggere la povertà minorile e degli adolescenti nel nostro Paese.
2013-11-28	PD	PuglisiFrancesca	Il Comitato ONU ha inoltre espresso particolare preoccupazione per la mancanza di un fondo per l'implementazione del piano nazionale infanzia e per i tagli alla scuola. L'Italia è infatti agli ultimi posti in Europa negli indicatori principali relativi al benessere e ai diritti dell'infanzia.
2013-11-28	PD	PuglisiFrancesca	La crisi economica degli ultimi anni ha contribuito a determinare un quadro davvero preoccupante della condizione dei bambini e degli adolescenti in Italia, aggravando una situazione già critica per quanto riguarda gli investimenti e le politiche relative all'infanzia rispetto al resto d'Europa.
2013-11-28	PD	SpilabotteMaria	Oggi, infatti, dopo che l'Italia è stato il primo Paese in Europa, e secondo solo agli Stati Uniti a livello mondiale, per numero di adozioni realizzate, assistiamo ad un progressivo calo del ricorso a questo istituto. Infatti, il calo che si registra nel 2012, rispetto al 2011, è del 22,8 per cento. È un dato destinato a salire, e che purtroppo ci chiarisce che questa flessione in corso è certamente dovuta anche al complessivo impoverimento della nostra società e delle nostre famiglie.
2013-12-03	LN	BisinellaPatrizia	Vorrei partire da una considerazione: l'attuazione dei Trattati istitutivi dell'Unione europea richiederebbe che venisse ripensata in generale la rappresentatività delle popolazioni degli Stati membri, in modo che si addivenga ad una evoluzione dell'Europa come rappresentanza dei popoli, con una condivisione vera di tutti cittadini. Vorrei anche sottolineare che le prossime elezioni europee del 2014 saranno particolarmente importanti perché per la prima volta il Presidente della Commissione europea verrà eletto dal Parlamento europeo tenendo conto del risultato delle votazioni.
2013-12-03	LN	CentinaioGianMarco	Onorevole Presidente, colleghi, per noi oggi è difficile ricordare i morti di Prato senza dire «lo avevamo detto!», perché sono anni che la Lega Nord denuncia le aberranti condizioni in cui sono costretti a vivere i lavoratori cinesi, non solo in Cina, ma anche nel nostro Paese; nuovi schiavi di padroni irresponsabili che, per fare concorrenza sleale ai nostri prodotti, impongono turni di lavoro massacranti, sottopagano la manodopera tenendola in nero, nel totale dispregio delle leggi sul lavoro che invece i nostri imprenditori rispettano, facendo vivere questi lavoratori in dormitori di fortuna che, in questo triste caso altro non erano che loculi in cartongesso, contrari a qualsiasi norma di sicurezza, che infatti si sono trasformati, in pochi minuti, in roghi senza vie di fuga, che hanno inghiottito questi sventurati lavoratori senza nome. Nonostante gli sforzi delle amministrazioni locali, se non ci saranno strumenti ed azioni concrete da parte di tutti gli organi dello Stato, tragedie come quella avvenuta a Prato saranno inevitabili. I Comuni non possono essere lasciati soli a governare problemi complessi come questi, con risvolti sull'economia locale e sulla sicurezza; sicurezza intesa anche nei luoghi di lavoro dove migliaia di persone dormono, vivono e mangiano e dove anche i bambini giocano, nel più totale abbandono. Questa strage annunciata rappresenta una condanna senza appello di un Paese in cui tutte le autorità - istituzionali, politiche e sindacali - fanno a gara nel condannare razzismo e xenofobia, salvo chiudere entrambi gli occhi di fronte allo sfruttamento schiavistico di questi lavoratori. È qui che dovrebbe intervenire il Ministro per l'integrazione. È cercando di sensibilizzare i propri colleghi a far rispettare le leggi che si integrano questi poveretti, non è facendo finta di nulla o facendo i buonisti. Quello che è successo a Prato potrebbe accadere in molti altri distretti in Italia. Pensiamo ai campi di raccolta degli ortaggi nel Sud Italia. Pensiamo alla Chinatown a Milano, in via Paolo Sarpi, dove tutti sanno ma nessuno interviene. Tutti infatti conoscono questi problemi da anni, ma nessuno interviene. Che cosa fanno gli ispettorati del lavoro in queste zone? Che cosa fa la magistratura contro gli sfruttatori di questi schiavi e contro gli organi di controllo inefficienti ? Nulla. Certo, fare queste indagini non dà notorietà come perseguire i soliti personaggi politici. Bisogna combattere con tutti i mezzi possibili contro la clandestinità e l'illegalità sul lavoro. Questa è un'emergenza improcrastinabile. Abbiamo bisogno di interventi ed azioni concrete da parte di tutti gli organi dello Stato, perché sciagure simili non si ripetano. Quello che temiamo è che succeda quanto in Italia accade sempre, quello che in Italia è la quotidianità: accade una sciagura, se ne parla per qualche giorno, interviene il Capo dello Stato (anche in questo caso è assurdo pensare che il presidente Napolitano non ne sapesse nulla) e tra qualche giorno si torna a parlare d'altro, senza più fare nulla, in attesa che accada qualche altra strage o scandalo. Questa è l'Italia della finta integrazione. Questa è l'Italia delle emergenze Questa è l'Italia ormai più vicina al Terzo mondo che all'Europa.
2013-12-03	M5S	BenciniAlessandra	Signor Presidente, signori senatori, Prato non è la mia città ma ci abito molto vicino. Io sono di Scandicci e la conosco come realtà perché la vivo, anche attraverso i contatti con gli abitanti che si trovano nei dintorni di casa mia. Prato è una città che fino a qualche anno fa veniva annoverata tra le eccellenze italiane in quanto a produzione industriale di tessuti e filati: un vero e proprio vanto dell'imprenditoria tessile nazionale. Oggi è una città dove la tragedia che si è consumata qualche giorno fa è stata definita, come era logico aspettarsi, una tragedia annunciata. Sebbene il fenomeno sia in atto oramai da quasi vent'anni, sarebbe utile domandarsi e riflettere anche sulle responsabilità politiche di chi ha amministrato in passato. La zona periferica industriale di Prato è occupata per lo più da industrie cinesi. Su 6.500 imprese tessili, 3.500 sono cinesi: una sorta di distaccamento della Cina a Prato. Certo, chiamarle industrie è difficile, è impossibile; si tratta infatti di capannoni infernali dove l'illegalità si respira in ogni dove. Nelle fabbriche della cosiddetta Chinatown, una tra le più grandi d'Europa, i cinesi non solo lavorano in condizioni disumane, ma vivono in egual modo. Sono luoghi inaccessibili per gli altri; la notte come il giorno non fa differenza, qui si lavora sempre, ventiquattrore ore su ventiquattrore, sette giorni su sette, peggio che in ospedale, che è sempre aperto: anche loro sono sempre aperti; non esistono turni, non ci sono festività, giorni di riposo, malattie; non esiste niente per loro; non esistono sindacati né tutela dei diritti dei lavoratori. Inoltre, sono monitorati dall'esterno da telecamere, che spesso vengono piazzate fuori dai capannoni per controllare se queste persone entrano o escono, quanta aria prendono, quante pause fanno; insomma, è un deterrente per tenerli dentro a lavorare. Quindi gli operai lavorano incessantemente. Le condizioni igienico-sanitarie sono pessime, basti pensare che i loro dormitori vengono comunemente chiamati loculi: di fatto non possono definirsi stanze da letto, ma piuttosto sembrano ricordare le nicchie dei cimiteri per quanto sono piccole, senza aria, umide; alcune non hanno neanche il solaio, non hanno bagni: spesso chi le abita fa i propri bisogni in degli orinatoi o in delle bacinelle. I cinesi a Prato, come a Firenze o a Livorno, vengono indicati come i nuovi padroni, ma i veri padroni non sono gli operai-schiavi, ma coloro che arrivano in Ferrari, pagano i conti degli hotel superlusso con mazzette di banconote (solitamente non pagano mai con carte di credito o bancomat, hanno sempre il cash in mano). Gli operai-schiavi non sanno di produrre un volume d'affari stimato in svariati milioni o miliardi (non si sa, perché non è dato saperlo): si parla di 400 milioni, poi di 4 miliardi, poi addirittura di 10 miliardi di soldi inevasi che dall'Italia se ne vanno in Cina senza pagare nemmeno un euro di tasse. Le indagini della Direzione antimafia e delle procure mostrano il dominio del racket e della criminalità cinese. Ecco, allora, Prato: crisi del distretto tessile e forte migrazione cinese. Si tratta di una situazione ormai radicata sul territorio, una zona definita franca, senza diritti nel cuore della Toscana (e siamo in Toscana, una Regione abbastanza evoluta dal punto di vista legale). A Prato, su 192.000 abitanti, 35.000 sono stranieri, più un numero di clandestini che secondo le stime oscilla tra 20.000 e 40.000 (anche questo non è dato saperlo). L'impegno deve quindi giungere da ogni fronte; non bastano gli sforzi delle amministrazioni locali. Se non ci saranno strumenti e azioni concrete da parte di tutti gli organi dallo Stato, tragedie come quella di ieri sono destinate a ripetersi, perché comunque erano già successe in passato. I numeri erano più esigui, forse i morti non erano tanti come oggi, però è già successo che questi capannoni prendessero fuoco e che la gente restasse ustionata; gente che poi finisce negli ospedali dove ovviamente viene curata. Ovviamente per quelle famiglie è un danno di alto livello, perché quando una persona subisce una mutilazione da un incidente è un dramma sentimentale e familiare che tocca personalmente, ma è anche un danno sociale ed economico per un Paese, perché l'Italia comunque deve curarle queste persone e farsene carico. Pertanto, anche al fine di prevenire queste spese «inutili» - perché prevenendo si può evitare che queste persone facciano del male a se stesse e alla società in cui vivono - occorre un provvedimento che elimini alla radice un modo di fare economia che non rispetta le regole; occorre regolare il fenomeno della clandestinità, ma allo stesso tempo costruire seriamente un dialogo che veda come protagoniste le autorità dei due Paesi interessati. Le regole, infatti, vanno condivise; per eliminare il problema, non bastano i controlli predisposti nelle aziende da chi si occupa della sicurezza nel Comune di Prato. Basta con i dossier su Prato; occorre uscire da quei loculi, ma ovviamente occorre uscirne vivi. Oggi, come ha detto il presidente Sacconi, è stata deliberata (non perché è successa questa tragedia; era già in calendario e l'avremmo fatto comunque oggi) l'istituzione della Commissione d'inchiesta sul fenomeno degli infortuni sul lavoro, che spero si prodigherà anche affinché certe situazioni non si ripetano nel tempo.
2013-12-03	M5S	NugnesPaola	Signor Presidente, vorrei leggervi la lettera che mi è arrivata da un collega, l'ingegner Vincenzo Triunfo, che condivido come se l'avessi scritta io. «Attacco al futuro! Come volevasi dimostrare gli emendamenti ammessi all'esame della Commissione bilancio che volevano una stabilità degli Ecobonus fino al 2020, presentati da varie forze politiche e necessari a dare certezza e continuità alle aziende che investono in questo settore, aziende che producono ricchezza e posti di lavoro, sono stati respinti. Contestualmente, il comma 99 del maxiemendamento ha dato una spallata alle energie rinnovabili. Ebbene sì, mentre l'Europa e il mondo intero ad ogni longitudine e latitudine cercano di proiettarsi in un futuro imminente di necessità di approvvigionamenti energetici, noi che di energia ne abbiamo poca (se non niente, tranne quella che la natura ci dona attraverso il sole, il vento e la terra), indirizziamo i nostri sforzi economici e legislativi verso coloro che l'energia la producono in maniera inefficiente o non compatibile con le condizioni di contorno in cui il nostro Paese si trova. Sembra quasi che, su di una nave che affonda per il troppo peso, per alleggerirla, invece di liberarci delle cose poco utili, buttiamo giù i bambini, ovvero il futuro. Mi rendo conto che una strategia di salvezza per il passato (fonti fossili e grandi utilities ) è necessaria, ma non certo attraverso la ratio di ammazzare i bambini, che in questo caso sono l'efficienza energetica e le fonti rinnovabili. Non vi è dubbio che attualmente e per molti anni ancora il mix energetico sarà fondamentale, almeno fin quando le rinnovabili con gli accumuli e le smart grid non riusciranno a sopravvivere con le loro gambe. Ma, l'inesorabile cambiamento da quello che era il mondo concepito come un unico flusso di energia che andava dalle grandi centrali elettriche verso le utenze a quello che attualmente vediamo esistere nel nostro Paese, con centinaia di migliaia di impianti di generazione distribuita, è ormai una realtà ed è anche, molto probabilmente, una delle poche scelte di approvvigionamento energetico e sicurezza - se non l'unica - che il nostro Paese può portare avanti da qui alla fine del secolo. Abbiamo detto due volte no al nucleare; abbiamo investito sulle rinnovabili in maniera pesante e, ogni anno, per fare ciò, noi italiani ci siamo autotassati pagando circa 7 miliardi di euro affinché queste tecnologie potessero essere competitive e potessero raggiungere nel più breve tempo possibile gli obiettivi della grid parity; abbiamo la voglia di vivere in un Paese libero dalle logiche delle lobby e libero dall'idea di doverci assicurare un futuro energetico andando a conquistare territori e depredare il pianeta. La propensione verso la sostenibilità ambientale è ormai diffusissima: basti richiamare ciò che ha dichiarato il Presidente ISPO, evidenziando come i risultati sulla green reputation facciano risaltare che nel 92 per cento dei casi il consumatore apprezza l'imprenditore impegnato nel recupero e nel riutilizzo dei rifiuti, nel 91 per cento dei casi dice di accordare le sue preferenze a imprese che usano fonti di energia rinnovabile.
2013-12-05	FI	BerniniAnnaMaria	BERNINI (FI-PdL XVII). Signor Presidente, onorevoli colleghi, il contenuto del decreto che discutiamo oggi è la rappresentazione esemplare delle ragioni per cui Forza Italia ha deciso di non sostenere più questo Governo. È noto che l'eliminazione dell'IMU sulla prima casa, per ridare fiato alle famiglie e slancio al mercato immobiliare, è un punto di programma prioritario ed imprescindibile per il nostro movimento. Proprio per questo registriamo con profondo disappunto il venir meno del patto di servizio stipulato dal presidente Letta quando, proprio in quest'Aula, si è impegnato a superare completamente la tassazione sulla casa e ad eliminare l'imposta più odiata dagli italiani. Il provvedimento che discutiamo è quindi incompiuto nel suo significato politico, ma soprattutto improprio nella sua formulazione costituzionale. Diciamoci la verità, colleghi senatori, basta leggere il decreto per avere la sensazione dell'approssimazione e della confusione. Ci troviamo di fronte all'ennesimo abuso della decretazione d'urgenza sia sotto il profilo della straordinaria necessità e urgenza sancito dall'articolo 77, comma 2, della Costituzione, sia sotto il profilo della omogeneità dei contenuti della delibera legislativa, imposti dall'articolo 15, comma 3, della legge n. 400 del 1988. Il primo problema di tutta evidenza è di eterogeneità interna; si mettono insieme norme sull'esclusione solo parziale di alcune categorie di immobili dalla seconda rata IMU, su cui peraltro si sono scatenate non solo le proteste di Forza Italia, ma le giuste proteste di tutti i sindaci d'Italia; disposizioni per aumenti e addizionali per il settore creditizio, finanziario e assicurativo; norme sulla rivalutazione delle quote di Banca d'Italia e norme sulla dismissione del patrimonio immobiliare pubblico. Ciò è semplicemente un abuso. È di palmare evidenza che nonostante gli impegni e le dichiarazioni di intenti in senso contrario, questo Governo insiste, in perfetta continuità con il Governo precedente, ad utilizzare la decretazione come canale preferenziale di attuazione del proprio indirizzo politico. Non possiamo continuare a dimenticare che la Costituzione prescrive che tutte le norme dei decreti debbano essere egualmente caratterizzate da eguali requisiti di necessità e urgenza. Né possiamo dimenticare, noi componenti della Commissione affari costituzionali, che la giurisprudenza della Corte dice che l'assenza di omogeneità tra le disposizioni del testo legislativo inficia anche i suoi caratteri di necessità e di urgenza. E tutti questi profili, se inseriti in un più ampio quadro d'insieme al quale si deve aggiungere il ricorso alla questione di fiducia e la pratica, sperimentata anche di recente sulla legge di stabilità, del maxiemendamento innovativo rispetto ai lavori della Commissione di merito, alterano profondamente, rendendoli costituzionalmente impropri, i rapporti tra Parlamento e Governo e complicano lo stesso ruolo del Presidente della Repubblica nel vaglio dei decreti-legge. È palese quindi come il Governo stia forzando a dismisura la costruzione costituzionale, facendo venir meno il presupposto principale dell'eccezionalità del ricorso al decreto-legge quale deroga al principio di rappresentatività, comprimendo drasticamente l'esercizio della funzione legislativa da parte del Parlamento. E questa non è una nostra petizione di principio: le sentenze della Corte costituzionale n. 171 del 2007 e n. 128 del 2008, innovando la giurisprudenza in tema di presupposti della decretazione d'urgenza, considerano la non omogeneità del contenuto del decreto-legge un indice della possibile insussistenza del requisito della straordinaria necessità ed urgenza. La stessa Corte, con la recente sentenza n. 22 del 2012, più volte commentata in quest'Aula, ha ritenuto tout court illegittimo il decreto-legge qualora il suo contenuto non rispetti il vincolo dell'omogeneità. Inoltre, il riferimento ai «requisiti stabiliti dalla legislazione vigente», di cui all'articolo 78 del Regolamento del Senato e all'articolo 96- bis del Regolamento della Camera, valgono come criteri di merito per ciascun ramo del Parlamento nell'esercizio della propria funzione di controllo politico nei confronti del Governo. Le materie che questo decreto disciplina assai difficilmente possono considerarsi avvinte da quel nesso oggettivo o funzionale richiesto dalla Corte costituzionale affinché il contenuto di un provvedimento d'urgenza possa ragionevolmente considerarsi unitario. Si biasima, quindi: la disomogeneità di questo ennesimo decreto omnibus che si riafferma in contrasto con la Costituzione, perché la mera immissione di disposizioni nel corpo di un decreto-legge non vale a trasmettere, per ciò solo, alle stesse il carattere dell'urgenza; la non immediata operatività e l'indeterminatezza delle misure recate dalle disposizioni relative all'IMU che avrebbero un effetto differito con enormi difficoltà di diritto intertemporale nella determinazione di costi e conguagli a carico dei cittadini; l'assenza nel titolo, cosa che rende ulteriormente disomogeneo il decreto-legge, di qualsiasi riferimento alla materia trattata dall'articolo 2 che introduce nuove imposte proprio attraverso la decretazione d'urgenza; la presenza di norme ordinamentali, incomprimibili nella contingenza dei casi di straordinaria necessità e di urgenza (Banca d'Italia). Inoltre, la proposta normativa di abolizione della seconda rata dell'IMU prevede che per l'anno 2013 essa non sia dovuta per alcune categorie di immobili. Com'è formulata, la norma crea un'evidente disparità di trattamento, posto che il decreto dispone l'abolizione della seconda rata esclusivamente per i proprietari coltivatori diretti o imprenditori agricoli professionali, mentre i proprietari fondiari saranno tenuti a pagare la rata entro il 16 dicembre. È utile ricordare, colleghi, che proprio l'argomento relativo all'esenzione dell'IMU per i terreni agricoli e i fabbricati rurali è stato affrontato anche durante l'esame in prima lettura al Senato del disegno di legge di stabilità e che il maxiemendamento (approvato con la fiducia) si è limitato a disporre che il Comune possa prevedere riduzione tariffarie ed esenzioni, con riferimento alla TARI e alla TASI, nel caso di fabbricati rurali ad uso abitativo, e l'innalzamento, per il solo anno 2013 (altro gravoso problema di diritto intertemporale) della quota deducibile ai fini delle imposte dirette, dal previsto 20 per cento al 30 per cento: colleghi, il coordinamento, questo sconosciuto. Ancora, gli articoli da 4 a 6, che recano disposizioni relative alla Banca d'Italia, non giustificano l'urgenza di una ridefinizione della governance dell'istituto. A questo proposito, e per sintetizzare tutti questi punti di chiara opacità istituzionale, lo stesso sottosegretario Baretta, in un momento di autocoscienza, ha sostenuto che «in considerazione degli impegni parlamentari relativi all'esame del disegno di legge di stabilità e dell'esigenza di provvedere entro il 31 dicembre, il Governo ha ritenuto preferibile accorpare disposizioni effettivamente disomogenee in un unico provvedimento». In sintesi, per parafrasare un regista icona della sinistra, che in un suo film molto famoso diceva che chi parla male pensa male, si potrebbe dire che chi scrive male pensa male. E qui veniamo dal metodo alla sostanza politica. Nella confusione delle parole, si intravvede un disegno politico chiaro, quello cioè di non eliminare completamente quel sistema di tassazione che il presidente del Consiglio Letta ha detto - anche qui - più volte di voler superare. Infatti l'IMU non scompare, ma rimane in forme che non solo noi, ma pezzi fondamentali della società italiana (per esempio, i Comuni) ritengono inaccettabili. A conti fatti, quindi, l'IVA è aumentata e una parte dell'IMU è rimasta. È rimasto cioè l'asse portante di quella politica di rigore e tasse che, dal nostro punto di vista, è stato uno dei fattori di aggravamento della crisi italiana nel più ampio contesto della crisi europea. Se questo è sommato al dato di una sostanziale latitanza del Governo in materia di tagli alla spesa pubblica (la più volte annunciata spending review, di cui ancora non si hanno notizie), si arriva alla conclusione che questo Governo, che fa finta di criticare Olli Rehn e che in Europa parla di crescita, altro non è che la prosecuzione dell'opera dei tecnici, nascosta sotto le bandiere dei partiti che lo sostengono. In definitiva, un Governo non certo al servizio dei cittadini, delle nostre famiglie e delle nostre imprese. Per Forza Italia, che si impegnerà a cambiare questo testo per far sì che la verità dei contenuti corrisponda finalmente alle promesse dei titoli, allo stato mancano le condizioni costituzionali per un voto favorevole. Il nostro voto è quindi conforme a quello già espresso in Commissione.
2013-12-05	PD	ToniniGiorgio	(ore 13,16) ( Segue TONINI) . Esso prescrive all'Italia un pacifismo attivo, interventista per così dire; un pacifismo che dice: noi dobbiamo impegnarci per costruire un ordine internazionale fondato sulla giustizia e sulla pace. E se noi andiamo a valutare in maniera complessa e articolata (perché non è facile fare questa valutazione) gli effetti storici di queste nostre missioni, vediamo che hanno contribuito in maniera significativa proprio alla costruzione di quell'ordine fondato sulla pace e sulla giustizia. Ieri abbiamo incontrato il Presidente croato, che è venuto a ringraziare l'Italia per il grande contributo che il nostro Paese ha dato all'ingresso della Croazia nell'Unione europea. Attraverso di lui abbiamo ricordato la tragedia dei Balcani che ha insanguinato il passaggio tra i due secoli nel cuore dell'Europa. Ebbene, con lui abbiamo ricordato anche come è stato grazie all'Italia e agli interventi che il nostro Paese insieme alla comunità internazionale ha fatto e continua a fare in alcune aree dei Balcani se quei territori, quelle popolazioni, quei Paesi si sono avvicinati all'Europa e oggi sono dentro un percorso virtuoso che sta portando ad un ordinamento fondato sulla giustizia e sulla pace. Questo è il senso delle nostre missioni, dopo di che c'è tutto lo spazio per un'analisi critica di ogni singola missione; è necessaria, va fatta ed è compito del Parlamento, ma quest'analisi critica sarà tanto più efficace, tanto più credibile, quanto meno sarà ideologica e quanto più sarà concreta nella valutazione dei risultati: dalla missione più grande che abbiamo, quella in Afghanistan, che sta volgendo al termine - entro il 2014, come prescrivono gli accordi internazionali, la missione in Afghanistan sarà conclusa - fino alla più piccola delle missioni italiane, fino a quell'unico nostro militare presente nel difficile e decisivo varco di Rafat, preposto a controllare quella postazione così delicata e così sensibile. Questo è lo spirito con il quale noi votiamo la fiducia al Governo e, attraverso la fiducia al Governo, questo provvedimento: uno spirito con il quale confermiamo l'impegno a tenere l'Italia tra i Paesi che, come prescrive l'articolo 11 della Costituzione, si muovono per costruire un ordine internazionale fondato sulla giustizia e sulla pace.
2013-12-10	LN	CandianiStefano	Come potete presentarvi in Europa, facendo credere di aver fatto una manovra economica che sia all'altezza, quando subito dopo rincorrete il tutto con una «manovrina»? C'era bisogno di un correttivo, perché non abbiamo fatto le cose ad hoc, perfette sin dall'inizio? Semplice, perché ormai il sistema prevede che si lavori solo sull'urgenza, solamente sui decreti, impedendo qualsiasi sviluppo e confronto con la società civile. E così fate decreti, presentate norme come quelle contenute nella legge di stabilità, aspettando che poi il panico si impossessi del Paese, vedendo quello che ne deriva e presentando eventuali emendamenti e anche una «manovrina» correttiva. Mi chiedo se questa è serietà. Chiedo a voi se questa è serietà. Questo Governo sa far rispettare gli interessi del Paese, oppure è lo zerbino della Germania? In effetti, ancora una volta, con questa manovra si rispecchiano interessi che non corrispondono a quelli del Paese, ma a quelli di una finanza in cui sono la Germania e l'Europa della Germania a fare la differenza, in cui cioè altri decidono l'agenda dei lavori. Andate dunque in Europa, ma siate veramente credibili e non fate provvedimenti mescolando l'immigrazione con la finanza degli enti pubblici. A questo punto francamente mi sorge un dubbio fondamentale. Come mai avete tolto risorse da fondi importanti come quello a sostegno delle vittime della mafia?
2013-12-10	LN	CandianiStefano	Sappiamo che, per lo stesso periodo, negli Stati Uniti è prevista una crescita del 3,5 per cento, quando in Italia è prevista una stagnazione allo 0 per cento. Qualcuno, per di più, gioisce pensando che il fatto di riuscire a frenare la caduta dell'economia sia già un risultato. Ebbene, siamo seri: il Paese non ha bisogno di freni, ma ha bisogno di acceleratori, a partire dalle piccole e medie imprese, le quali non vengono finanziate da un sistema bancario che ormai risponde solo ai propri interessi. E qui lancio una sfida al Governo, al quale chiedo quali interessi lo sostengono: quelli della finanza, quelli delle banche, quelli del Bilderberg, quelli dell'Europa dei finanzieri, o piuttosto l'interesse dei cittadini ad avere un lavoro? Vi ricordo che avete giurato sulla Costituzione, secondo la quale il nostro Paese non è fondato sulla finanza, ma sul lavoro: è da lì che si deve partire a ricostruire e non dalla finanza
2013-12-10	LN	ConsiglioNunziante	Il testo prevede alcune disposizioni che hanno la sola finalità di fare rientrare l'Italia nei parametri dettati dall'Unione europea con il contenimento del rapporto deficit -PIL entro il tanto agognato 3 per cento. Signor Presidente, dobbiamo ammettere che su questo il ministro Saccomanni è stato di parola, perché sul finire dello scorso settembre aveva anticipato l'intenzione di correggere il celeberrimo parametro per 0,1 punti percentuali di PIL (il che vale circa 1,6 miliardi). Come sono state trovate le risorse è oggetto della nostra contestazione, e qui - come si suol dire, Presidente - casca l'asino. Le risorse sono state reperite con gli ennesimi tagli agli enti locali, con un restringimento sui vincoli del Patto di stabilità interno dei Comuni e con restrizioni che significano oltre 400 milioni di nuovi limiti di spesa imposti agli enti locali, nonché risorse reperite con le dismissioni. È il periodo giusto, signor Presidente, per dismettere immobili e metterli in vendita! Gli effetti negativi dell'applicazione del Patto di stabilità sono noti a tutti: calo degli investimenti, riduzione della crescita, ingessamento delle amministrazioni locali. Mi chiedo se questa vi sembra un'operazione intelligente, se questa manovrina era una cosa da farsi. Per ridurre il rapporto deficit- PIL stringete ulteriormente i vincoli del Patto di stabilità, che è la causa principale del decremento del PIL con la conseguenza di un peggioramento dello stesso rapporto deficit- PIL. In attesa di capire da qualche vostro luminare il senso di questa lungimirante strategia, segnaliamo che nel provvedimento vengono stanziati 190 milioni per il superamento della gestione emergenziale dell'immigrazione iniziata nel 2011. Allora, poniamo una domanda, la rivolgiamo anche a noi stessi, perché non abbiamo ben capito: è possibile che nello stesso provvedimento vengano analizzati il Patto di stabilità interno e la disposizione in materia d'immigrazione? È una domanda che ci siamo posti, ma la risposta è stata semplice: è la vostra metodologia, quella che vi è più congeniale, visti i precedenti, come la celebre accoppiata tra IMU e occupazione, già in scena su questi banchi in un recente decreto. Questo precedente non presagiva niente di buono. Riuscite a spiegarci cosa c'entra la finanza locale, devastata tra l'altro dalle vostre imposte shock, con il fondo sugli immigrati? Questa è una domanda a cui non si è riusciti a dare una risposta. Signori colleghi, il presidente di Confindustria Squinzi ha lanciato un ennesimo grido che non è neanche più di allarme, ma è un grido di puro e limpido dolore. Denuncia il rischio di desertificazione industriale, gli enormi problemi ambientali e la drammatica situazione dei beni culturali. Da questi banchi ne era già uscita una grande polemica, per quanto riguarda la questione dei soldi che venivano dati a Pompei. Un grido che più volte abbiamo lanciato anche noi, come Gruppo Lega Nord e Autonomie. Signor Presidente, diamo agli imprenditori la possibilità di recitare sul palcoscenico dell'economia quel ruolo di attori protagonisti che li ha sempre contraddistinti negli anni trascorsi; un protagonismo che potranno svolgere appieno solo se saremo in grado di porli nelle migliori condizioni per operare sui mercati nazionali ed internazionali. Questo sarà possibile, chiaramente, se daremo loro strumenti semplici, regole certe, poca burocrazia ed energia a costi sempre più contenuti. Altro grandissimo problema sono le banche. Tra l'altro, si legge sui giornali di questi giorni che i soldi ci sono, li hanno, la liquidità c'è, ma che sarebbero addirittura i privati e le aziende a non farne richiesta. Se questo fosse vero, signor Presidente, sarebbe veramente la morte dell'economia, della libera imprenditoria, del commercio e dell'artigianato; insomma, signor Presidente, di tutto quel tessuto economico che riguarda le piccole e medie imprese, soprattutto quelle a conduzione familiare, che hanno messo questo Paese in condizione di uscire brillantemente da quarant'anni di guerra. C'è poi questa Europa, signor Presidente: 27 Paesi che si incontrano e a volte si scontrano, con interessi diversi, obiettivi diversi, prerogative e peculiarità diverse. L'unica cosa che hanno in comune è un euro che, da quanto ho capito, non è che vada bene poi a tutti. Questa è l'Europa che impone rigore e chiede stabilità. Questa è l'Europa che, con il suo vice presidente Olli Rehn, bada più ai punti decimali che alla gestione dell'economia reale dei vari Paesi. Signor Presidente, mi permetto di ricordare al Vice Presidente della Commissione europea e Commissario per gli affari economici e monetari che «per un punto Martin perse la cappa» per uno 0,1 per cento di PIL si sta ulteriormente strangolando un Paese che ha mille difficoltà. Torniamo però alla questione del fondo di 190 milioni. Di questo fondo nulla o poco si sa: a chi verranno erogati questi soldi, per quali attività e con quali obiettivi? Quali verifiche ci saranno, e chi saranno i soggetti che controlleranno l'effettivo utilizzo dei fondi? Senza considerare che, su 190 milioni, ben 95 (cioè il 50 per cento) costituiranno oneri per il personale; ma non è dato sapere con quale contratto il personale verrà assunto, come sarà scelto, per quanto tempo, e probabilmente neanche per fare cosa. Mentre voi trovate soldi per gli immigrati, il Paese affonda, tra aziende che chiudono e giovani che senza lavoro scappano all'estero. Visto allora che il Governo italiano dà i soldi ai non cittadini italiani che arrivano in questo Paese, ci auguriamo che anche gli altri Stati facciano altrettanto, quando i nostri vanno all'estero per cercare lavoro. Questa è una vostra disposizione, che noi non accettiamo e cui siamo assolutamente contrari, anche perché, come voi ben sapete, è assolutamente inutile. Una volta finite le risorse del fondo, cosa succederà? La chicca però, signor Presidente, stando alla relazione tecnica allegata al testo, è che parte di questo fondo verrà coperta finanziariamente con una riduzione delle risorse a favore delle vittime dei reati mafiosi. Una chicca, signor Presidente, una grande manifestazione di rispetto nei confronti delle famiglie colpite da delitti di mafia. Signor Presidente, a me pare che questo Governo si stia comportando come il piccolo di statura Zaccheo nel Vangelo secondo Luca. Sembra quasi, signor Presidente, che siate saliti anche voi sul sicomoro, per veder arrivare la ripresa, la luce, quella agognata luce in fondo al tunnel, come degli illusi fatalisti. Ma con questi atteggiamenti, signor Presidente, il Nord vi sta dicendo: «Scendi, io proprio da te stavo venendo, smetti di essere birichino, ridai il maltolto a quelli cui lo hai sottratto e ti salverai». E il Nord vi sarà molto grato, signor Presidente.
2013-12-10	M5S	BenciniAlessandra	Signor Presidente, signori colleghi, vorrei approfittare di questo tempo per fare un apprezzamento davvero sincero a tutti quei cittadini che in questi giorni hanno partecipato alle primarie del Partito Democratico. Ritengo sia sempre salutare andare ad espletare il proprio dovere in queste situazioni, perché è qualcosa di positivo. Il coinvolgimento dei cittadini è un impegno civico importante, di chi rinuncia, in questo caso al caldo di casa propria, per spendersi in ciò che crede. È odioso offendere chi dimostra pacificamente e democraticamente il proprio pensiero, che sia tramite delle consultazioni popolari, come le primarie, o che sia fatto riempiendo una piazza per un incontro pubblico. Chi fa ciò dimostra scarso senso democratico e un disprezzo razzista verso chi la pensa diversamente. È un modo di fare politica vecchio e cinico. Voci nel Movimento 5 Stelle non sono immuni, a volte, da atteggiamenti di questo tipo, e io me ne sono sempre dissociata. A maggior ragione però sorprende sentire le stesse parole di disprezzo pronunciate dal neo Segretario del Partito Democratico, che si autodefinisce, appunto, democratico. Offendere coloro che hanno dedicato un'intera domenica per manifestare a Genova, come ha fatto il neo Segretario del PD, denota ignoranza, oltre che cattivo gusto. L'ignoranza riguarda il come si sia svolta quella giornata e come siano stati trattati tanti temi e problemi, dell'Italia e non solo. In quella occasione Occupy Wall Street ha riconosciuto nel Movimento 5 Stelle e non nel renzismo il punto di riferimento per i movimenti di cambiamento in tutto il mondo. Noi sappiamo bene quale sia la politica e quale l'antipolitica, sappiamo riconoscere chi ha davvero provocato il terremoto del PD e fatto esplodere l'intero sistema partitico fondato sulla difesa del potere e che rappresenta la vera antipolitica; per intenderci, quella che tradisce i propri elettori e i propri principi ispiratori. Sappiamo bene chi ha provocato questo big bang, le dimissioni di Bersani, l'esplosione di Scelta Civica (che sono proprio esplosi, adesso sono totalmente assenti), la decadenza di Berlusconi (anche dei suoi non c'è più nessuno) e la scissione del PdL. Il Movimento 5 Stelle ha reso possibile tutto questo con la sua vittoria alle elezioni politiche di febbraio e la sua coerenza nel rifiutare di fare da stampella ad un Governo che avrebbe comunque continuato nelle politiche pretese dall'Europa. Quindi, caro neoleader, in cuor tuo lo sai, sei dove sei sicuramente grazie ai voti di chi ha partecipato alle primarie in virtù di un contesto politico, di uno tsunami, che è stato causato da milioni di italiani che hanno votato e continueranno a votare utilmente per il Movimento 5 Stelle. Denigrarci sottovalutando il nostro impegno e liquidando tutto con la frase «quelli del vaffa e dell'antipolitica» è inaccettabile, oltre ad essere decisamente poco democratico per coloro che, come noi, in questi mesi in Parlamento ma anche quando eravamo fuori da queste stanze, hanno difeso l'onestà, la trasparenza e l'antipolitica; perché comunque facciamo politica. Cerchiamo di costruire una società migliore e difendiamo tutti i giorni ciò che facciamo e vorremo trasmetterlo all'intero Parlamento.
2013-12-10	M5S	LezziBarbara	Signor Presidente, in questo nostro percorso tra manovre e manovrine abbiamo anzitutto osservato che solo in Italia poteva accadere di varare la legge di stabilità (quindi la manovra) al Senato e il correttivo a Montecitorio, perché improvvisamente il Governo si è accorto che gli mancava 1 miliardo e 600 milioni di euro per rientrare nel famosissimo rapporto deficit -PIL. L'Esecutivo, quindi, mette in atto tutta la sua fantascientifica arte del rinvio: decide di stringere il Patto di stabilità negli ultimi giorni dell'anno, chiedendo dunque agli enti locali di risparmiare quando in realtà erano già stati presi degli impegni, che pertanto vengono rinviati. Allo stesso modo, all'articolo 3, si stabilisce che le disponibilità di competenza e di cassa relative alle spese del bilancio dello Stato sono accantonate e rese indisponibili per ciascun Ministero e così via. Con il comma 2 si prevede che le quote di risorse accantonate relative alle spese correnti costituiscono economia di bilancio al termine dell'esercizio. Il Governo dimentica che per alcune categorie di spesa corrente gli effetti si registrano secondo il criterio di cassa, quindi in una fase successiva all'impegno, con la conseguenza che gli effetti tendono a distribuirsi nei prossimi esercizi. Per le spese in conto capitale, la possibilità di mantenere in bilancio le disponibilità di competenza non utilizzate al termine del 2013 determinerà un corrispondente effetto negativo sui saldi di finanza pubblica nel 2014. Rinviamo ancora. È poi arrivata la bellissima azione di dismissione del patrimonio pubblico da realizzare entro l'anno, quindi in pochissimi giorni, come chiede l'Europa. E cosa si fa? Si torna a saccheggiare il risparmio degli italiani ed entra di nuovo in campo la Cassa depositi e prestiti che, con il gioco delle tre carte, comprerà questi immobili di cui noi non sappiamo nulla. Tutto quanto avviene mentre gli autorevoli membri del Governo e lo stesso premier Letta dichiarano trionfanti che queste manovre e manovrine vanno in controtendenza, perché finalmente si guarda alle famiglie, alle imprese e a chi ha bisogno. Ebbene, è il caso di fare un piccolo excursus. Nel 2000 il totale delle entrate pubbliche era pari a 536 miliardi; nel 2012 tale ammontare schizza a 764 miliardi, con un aumento di 228 miliardi. Nello stesso periodo la spesa pubblica è passata da 536 miliardi a 806 miliardi, con un incremento di 274 miliardi, quindi superiore alle entrate. Questo significa che la spesa per interessi sul debito pubblico è balzata nel 2012 a più di 81 miliardi, cifra che in prospettiva tende ad aumentare e a toccare i 100 miliardi di euro. Nel 2012 una buona parte del bilancio dello Stato, e precisamente 295 miliardi, quindi il 39,5 per cento, è stata impegnata per rimborsare il debito pubblico e per pagare gli interessi passivi sullo stesso. Quindi, il 39,5 per cento del bilancio dello Stato non si preoccupa delle famiglie, delle imprese e delle persone bisognose, ma della gestione del debito pubblico. Dal 2001 ad oggi ogni Governo che si è susseguito ha sempre detto di non avere aumentato la pressione fiscale. Chiaramente non è così, e i dati non sono segreti ma ufficiali. Sono lì, sul sito del Ministero dell'economia e delle finanze, e ci dicono che i 228 miliardi di tasse in aumento dal 2000 ad oggi sono da attribuire per 156 miliardi al Governo Berlusconi-Tremonti (quello delle sentinelle fiscali) nel periodo 2001-2006 e 2008-2011, con una media di 20 miliardi di maggiori tasse all'anno
2013-12-10	PD	DelBarbaMauro	Signor Presidente, onorevoli colleghi, signori del Governo, il decreto-legge sulla cui conversione ci accingiamo convintamente a votare, ci consente di migliorare i conti pubblici per centrare l'obiettivo che, con tenacia e determinazione, abbiamo perseguito con ogni singolo provvedimento che impattasse sui conti come sull'economia reale, ovvero di rientrare nel rapporto tra deficit e PIL del 3 per cento, intervenendo sullo sforamento di 0,1 punti percentuali che, allo stato, ci porterebbe fuori dai parametri del Patto di stabilità e crescita. È noto come l'andamento dei conti pubblici rifletta, per l'annualità 2013, lo stato generale dell'economia e sia in questo momento da correggere non per un aumento indiscriminato della spesa, bensì per il protrarsi della recessione che porta a continue diminuzioni e ritocchi del denominatore di questo rapporto, ovvero della ricchezza nazionale. Ci si obietterà, con ragioni ben fondate sul piano generale, che proprio in momenti di crisi e recessione l'intervento dello Stato attraverso la spesa pubblica, soprattutto gli investimenti produttivi, costituisca il necessario supporto anticiclico di cui il sistema nel suo complesso potrebbe necessitare. Ma, colleghi, vi chiedo di uscire da questa visione di contrapposizione un po' semplicistica e fare esercizio di realismo, nonché di adesione alla storia recente e così drammatica del nostro agire politico. In questo 2013, così terribile per le nostre imprese, per le famiglie e gli stessi enti locali (che ancora una volta debbono sopportare sacrifici, vedendosi limitati nella propria capacità d'azione e supporto sussidiario alle esigenze dei territori), nel culmine di questa curva così terribile, noi c'entriamo nuovamente un importante obiettivo, caparbiamente cercato per nostra scelta interna e analogamente voluto per rispettare gli accordi europei e preparare un 2014 in cui si possa, da protagonisti, proporre e far valere il nostro punto di vista sull'Europa e nel merito delle politiche economiche attuate dalla stessa. Con questo provvedimento andiamo a rivedere i conti pubblici per 1,6 miliardi, un ammontare complessivo non troppo rilevante ma significativo in questo momento, ripartendo l'intervento prevalentemente sullo Stato centrale e, per quota parte, sugli enti locali, con un inasprimento del Patto di stabilità nella misura di 540 milioni di euro. Al riguardo, va subito rimarcato che gli effetti di questa misura (potenzialmente molto negativi per gli enti locali e l'economia stessa, quotidianamente ripresi dalle cronache che pongono giustamente in evidenza le disponibilità economiche degli enti per la spesa e l'impossibilità di effettuarla a causa dei limiti del patto) sono neutralizzati parzialmente dalla legge di stabilità, approvata qualche settimana fa da questo ramo del Parlamento e ora in discussione alla Camera, che amplia gli spazi finanziari per il 2014 sul Patto di stabilità interno e dei cui benefìci positivi abbiamo già discusso, almeno nelle riunioni fiume della Commissione bilancio che hanno accompagnato il provvedimento. Possiamo allora dire che, seppure nel mezzo di una vera e propria tempesta perfetta - così come definita da molti organi di stampa - oggi centriamo l'obiettivo, riuscendo ad accompagnare ad una spesa pubblica (che negli ultimi decenni ha trasformato il suo carattere positivo in pericolosa tendenza alla crescita fuori controllo), avendo peraltro smesso di deteriorarla nella sua qualità operando tagli lineari indiscriminati, l'introduzione di condizioni di stabilità che consentano di intervenire in maniera mirata e virtuosa a partire dal 2014, come previsto. Ci siamo riusciti con tutti i limiti che le situazioni di emergenza protratta comportano, avendo l'accortezza e la sensibilità di disseminare in ogni intervento delle misure, magari insufficienti ma significative, che segnassero la rotta, indicassero per il futuro delle scelte virtuose e fornissero fin da subito risorse, sebbene nella misura di cui oggi è possibile disporre. Può essere letto in questa direzione l'incentivo alle unioni dei Comuni, contenuto in questa manovra e soprattutto l'intervento di 120 milioni sul Fondo di solidarietà comunale. Infine, con questo provvedimento rispettiamo un parametro, perché per il nostro Paese è indispensabile rimanere pienamente liberi e credibili nelle nostre scelte ed assumere maggiore autorevolezza all'interno di un'Europa che ci appare in difficoltà, ma a cui abbiamo creduto, di cui siamo fondatori e che, con la nostra ritrovata forte voce, potrà affrontare finalmente alcuni nodi decisivi per il rafforzamento dei legami economici e politici che possono assicurarci la solidità di cui ha bisogno la ripresa italiana nel prossimo anno. «Noi rispettiamo i patti, siamo gente seria e abbiamo delle proposte che dovete ascoltare, per il nostro bene, per il futuro dell'Europa»: è questo che stiamo dicendo al cancelliere tedesco, al Presidente francese, agli Stati membri, alla Commissione europea, alle popolazioni di questo straordinario continente; noi ci siamo ed abbiamo il nostro contributo da dare, che vogliamo sia ascoltato. In modo significativo, il provvedimento si apre destinando risorse per interventi sull'immigrazione, anche a seguito dei gravi fatti di inizio ottobre accaduti nel nostro mare. Mi consenta il collega senatore Candiani, con tutta la stima e il rispetto che gli porto, di sottolineare che forse il riferimento alle primarie del PD, proprio in un provvedimento che mette a disposizione una quantità importante di soldi a seguito di quei fatti gravi, è abbastanza fuori luogo. In particolare, l'articolo 1 incrementa il fondo per l'accoglienza dei minori stranieri non accompagnati per l'anno 2013 e istituisce un fondo di immigrazione da ripartire, secondo le modifiche apportate dalla Camera, tenendo conto anche delle esigenze di accoglienza delle donne immigrate in stato di gravidanza e di quelle dei Comuni maggiormente esposti all'afflusso di stranieri. Con questo atto, in termini di conti pubblici, concludiamo il 2013, anno orribile, lo ripetiamo. Lo chiudiamo recependo il calo del PIL e mostrando di saper adeguare la spesa pubblica, ma soprattutto avendo in precedenza e durante tutta l'annualità gettato le premesse perché ciò potesse avvenire senza traumi funesti. All'interno di un crollo della produttività abbiamo liberato risorse che la pubblica amministrazione tratteneva indebitamente con il provvedimento sblocca debiti e siamo intervenuti su molteplici aspetti della vita pubblica, spesso facendo dimagrire l'apparato centrale. Abbiamo gettato le premesse per una repentina revisione della spesa, cui ci accingiamo con l'imminente lavoro del commissario per la spending review, e nel contempo possiamo parlare di riduzione del cuneo fiscale all'interno della legge di stabilità e crescita, ora in discussione alla Camera. Abbiamo trovato il coraggio e la dignità di mettere più soldi sulla cultura, l'università e il nostro futuro. Terminiamo oggi, idealmente, un'annualità, o forse meglio un quasi triennio, in cui come Paese abbiamo smesso di raccontarci delle favole, il cui costo era poi sistematicamente da scaricare sul futuro. Oggi ci siamo assunti delle responsabilità. Vengo alla conclusione, signor Presidente. L'economia reale, i disoccupati, le imprese che chiudono o contraggono gli utili ci dicono quello che ben sappiamo: che tutto ciò ancora non basta, che al contrario tocchiamo il punto più basso, che i conti in ordine da soli non si traducono subito in benessere e crescita. Ben siamo consapevoli che questi interventi servono a mitigare una situazione e - lo crediamo con tutta la nostra convinzione - stiamo correggendo andamenti che peggiorerebbero ulteriormente la situazione, superando pericolosi punti di non ritorno. Dentro questi numeri - e concludo - non è presente solo l'arido aggiustamento della Ragioneria dello Stato sui conti pubblici, per rispettare dei freddi parametri: ci stanno le ragioni di tutte le scelte che hanno condotto fin qua e, soprattutto, le speranze e le precise volontà di ripresa che fondiamo nel 2014, potendo contare - questo sì, ora! - sulla virtuosità delle nostre scelte e sulla volontà dello Stato di farsi anche piccolo, quando occorre, se questo va letto come attenzione ai bisogni dei cittadini.
2013-12-11	LN	DivinaSergio	Signor Presidente, vorrei porre un problema a tutti i colleghi: più che trovare una risposta in questo momento, una mezza medicina, bisognerebbe capire da dove parte la malattia, la patologia. Il settore dei trasporti ha suonato non uno ma mille campanacci, e non è stato ascoltato. Entriamo in Europa, i trasporti sono trasporti, i mezzi si muovono liberamente, e i nostri trasportatori fanno presente di non poter reggere la concorrenza: Paesi che pagano la manodopera un quarto della nostra, il carburante il 40 per cento in meno del nostro, pagano la metà i mezzi, le manutenzioni e le assicurazioni. Si chiedono come fare a sopravvivere. Queste Aule sono state sorde e grigie di fronte a tali appelli. Adesso le aziende chiudono. I dati dell'ISTAT sono ogni giorno un pugno nello stomaco: chiudono 400.000 aziende all'anno. Quali risposte abbiamo saputo dare noi, lo Stato, il legislatore? Innanzitutto, non è stato neanche restituito il maltolto: dobbiamo ancora restituire i debiti che lo Stato ha verso le aziende, che peraltro sono già in enorme difficoltà. Inoltre, dobbiamo risanare i conti pubblici e, pertanto, abbiamo prosciugato addirittura quel poco di risorse rimaste. Bisogna però aiutare il sistema finanziario: poiché il sistema aziendale ed imprenditoriale non trova finanziamenti, dobbiamo finanziare le banche che non erogano sufficienti aiuti; le banche ringraziano, incassano a costi estremamente vicini allo zero, ma non concedono i prestiti perché trovano più economico e conveniente fare investimenti finanziari a resa garantita senza il rischio di impresa. Per risanare i conti pubblici, poi, blocchiamo l'indicizzazione. Il blocco dell'indicizzazione su redditi e pensioni ha reso ancora più debole il potere d'acquisto; infatti, la domanda interna del nostro Paese è calata. È ovvio che sia diminuita: i lavoratori hanno finito le risorse, non ci sono più soldi! Aggiungiamo il fatto che, quando un Ministro ha avviato la riforma del lavoro per garantire che il sistema si riequilibri e si regga da solo, la maggioranza del Parlamento l'ha votata (noi, però, non ci abbiamo creduto e abbiamo espresso un voto contrario); ora, a distanza di un anno, un anno e mezzo, constatiamo che ha solo aggravato la disoccupazione. Ricordo che la disoccupazione giovanile è arrivata a limiti dei quali forse non ci rendiamo conto: un giovane su due non lavora, e peraltro le famiglie non hanno i soldi per mantenerlo. Se si considerano le aziende, i trasporti e tutto il resto, è chiaro che si crea un mix esplosivo. Non so se ce ne rendiamo conto. Qualcuno se ne rende conto e cavalca l'onda. Non so se tutti i grillini pensano sia giusto quello che oggi ha fatto Grillo, cioè l'incitamento rivolto alle forze dell'ordine all'insubordinazione. In questo momento, dovremmo usare gli estintori, ma stiamo utilizzando la benzina. Non so se oggi questa sia la risposta da dare. A nostro avviso, l'irresponsabilità ha dei limiti. Mi rivolgo ai colleghi che hanno voglia di ascoltare e di svolgere un minimo di riflessione: in queste Aule si parla di lavoro e di crescita? Dobbiamo dare la speranza che almeno qualcosa si muova. Qui gli argomenti su cui il Paese recrimina, che chiama ed invoca sono accantonati, non se ne parla. In queste Aule si parla di riforme e di legge elettorale: sarà tutto importante, ma adesso il Paese ha bisogno di altre risposte. Per fare un'analisi della situazione, richiamo il fatto che ci si contende la competenza sulla legge elettorale tra Camera e Senato: se addirittura si litiga fra i due rami del Parlamento, questo sì che farà scattare ulteriormente la reazione di mandare a fuoco una ed anche l'altra Camera! Questa sarà la risposta del Paese. Ricordo qualche sciocchezza, come persona che capisce assai poco di lavoro. Anche se erano altri tempi e vi erano problemi diversi, ricordo la riforma Maroni, grazie alla quale INPS, datori di lavoro e lavoratori - il famoso triangolo - avevano benefìci: il lavoratore che matura la pensione può decidere liberamente di rimanere a lavorare; non paga più contributi e l'azienda lo paga meno; l'INPS non gli paga la pensione e tutti hanno un vantaggio. Oggi le condizioni sono diverse. Se vogliamo far lavorare i giovani iniziamo a chiederci: qual è l'aspettativa di vita media di una persona (80-85 anni), e quanto l'INPS sarà chiamato a versare a questa persona? Chiarito questo, lasciamoli andare in pensione subito. Il costo ventennale con tutta probabilità non cambia e a costo zero si liberano posti di lavoro per i giovani. Basterebbe un articolo, un'unica micro-mini-riforma. Ma nemmeno di questo si parla, qui dentro! Il problema è che se non affrontiamo i temi del lavoro, dell'occupazione e della crescita prima o poi i forconi arriveranno anche in queste Aule.
2013-12-11	M5S	BulgarelliElisa	Grazie, signora Presidente. Dicevo che lo Stato stesso assegna fondi e poi li impegna per altro e disincentiva le persone a perseguire la legalità, imponendo continuamente nuove tasse o cambiandone semplicemente il nome, alzando le aliquote, punendo chi ha comportamenti virtuosi e non paga i propri debiti. Uno Stato che ancora una volta non investe sulle piccole e medie imprese. Ormai assistiamo ogni giorno al perpetrarsi di ingiustizie legislative, perché le persone che impersonalmente chiamiamo Governo - tra cui anche lei, sottosegretario Giorgetti - non hanno il coraggio di assumersi la responsabilità di portare un vero cambiamento nel modo di vivere le istituzioni. Il momento che viviamo è molto difficile, ma non tanto per la crisi, non tanto per l'Europa, ma perché non c'è più l'avanzo che prima serviva a tenere in piedi, anzi seduti, i politici qui, con interventi clientelari, senza tagliare dove si dovrebbe e continuando a creare nuove poltrone per politici ormai in pensione o per gli amici degli amici, continuando a sperare che la crisi finisca invece di fare vere e proprie riforme strutturali solo perché momentaneamente porterebbero all'impopolarità sul piano elettorale. L'avanzo non c'è più e quindi non sapete come fare. È il momento di fare scelte coraggiose, per non trovarci poi davvero di fronte a un Paese in macerie. Il Gruppo del Movimento 5 Stelle voterà quindi contro il provvedimento e continuerà a votare no ai decreti che dimostrano che chi legifera lo fa in modo inadeguato sulla base di indici, in questo caso quelli della Nota di aggiornamento del DEF, che non erano reali e quindi vi hanno costretto ad adottare questo decreto, cosiddetto manovrina. Non sapete cosa state facendo. Vi dico quindi davvero: vi prego, fermatevi. Basta legiferare "a vista" senza sapere dove volete portare il Paese!
2013-12-11	PD	AmatiSilvana	Signor Presidente, questa mattina aprendo la posta elettronica, tra le tante mail che mi arrivano ogni giorno, ne ho trovata una recante come mittente «lagiustaforca@hotmail.com» e contenente la seguente dichiarazione: «Politici, siete il letame del genere umano, e vi attende la forca. Giornalisti, tra verità e menzogna, voi siete prostituzione. Servitori dello Stato, siete chiamati a scegliere, finché siete in tempo». Intervengo, ripeto, a nome del Gruppo, per segnalare la gravità di questo tipo di interventi in posta elettronica. Chiedo, evidentemente, un coinvolgimento della Polizia postale, così come dovrebbe avvenire per i siti negazionisti. Leggo una stessa cultura politica all'interno di queste affermazioni. Penso anche a quello che sta avvenendo adesso (qui ne abbiamo avuto degli echi). Credo però che in tutti noi non ci sia la giusta consapevolezza del valore della difesa delle istituzioni democratiche. Quando chiediamo che non si parli in questo modo, che non si usino queste terminologie, che non si facciano certe affermazioni, non pensiamo a quello che può accadere di noi, perché noi siamo per la difesa delle istituzioni democratiche evidentemente a qualunque costo. Vogliamo invece ricordare la storia, altre leggerezze, altre disattenzioni che hanno portato in Europa a mali molto gravi. Voglio ricordare che nella disattenzione del Governo Facta è seguita una tragedia internazionale pesantissima. Voglio ricordare che politici ed ebrei stavano nei campi di concentramento. Voglio ricordare che in queste ore, mentre è in corso un'azione molto pesante e molto poco controllata rispetto a una volontà distruttiva delle istituzioni democratiche, a Pinerolo, per esempio, i pochi vecchi dell'ANPI sono schierati a difesa del Comune contro chi agisce contro.
2013-12-11	PD	SantiniGiorgio	Questa è la serietà: mantenere gli impegni è la condizione fondamentale per cambiare le regole, per ridisegnare un futuro di sviluppo dell'intera Europa, per passare dagli esercizi ragionieristici e fantasiosi, in cui era maestro il ministro Tremonti, ad un disegno solidale ed inclusivo di sviluppo per l'Europa. Un passaggio tanto più necessario oggi, che vediamo affacciarsi all'orizzonte vecchie e nuove pulsioni antieuropeiste.
2013-12-11	PD	SantiniGiorgio	Signor Presidente, onorevoli colleghi, rappresentanti del Governo, il Gruppo del Partito Democratico voterà a favore di questo provvedimento, che si è reso necessario per contenere il rapporto deficit PIL entro il 3 per cento, attraverso il rientro dallo scostamento determinato dall'inasprimento della crisi economica nel 2013 che ha ridotto purtroppo la capacità di crescita del Paese. Voglio dire con molta nettezza alla senatrice Bonfrisco che il rispetto degli impegni con i partner europei è una scelta di serietà, che ci consente e potrà consentirci, senza la subalternità che hanno avuto i Governi precedenti, in particolare il Governo Berlusconi, di far valere le ragioni del nostro Paese, ancora di più nel prossimo futuro, nei luoghi in cui si dovrà decidere un futuro diverso per l'Europa.
2013-12-11	LN	BitonciMassimo	; record nel costo della burocrazia (61 miliardi all'anno, e non lo diciamo noi della Lega, ma il vostro Vice Ministro); record dei fallimenti (9.900 imprese fallite quest'anno, il 12 per cento in più del 2012); record nella contrazione dei consumi; record nella diminuzione delle entrate dell'IVA (con una diminuzione pari 3,5 miliardi); r ecord nel debito pubblico (134 per cento sul PIL, pari a 2.080 miliardi, secondo in Europa dopo la Grecia). Per fortuna che lei, presidente Letta, parla di contenimento della spesa pubblica, con ben 800 miliardi di spending review, di vendite, anzi di svendita di patrimonio pubblico. Dopotutto presidente Letta, lei ha un buon maestro nel presidente Prodi, che con i regali ai privati ha svenduto anche l'IRI.
2013-12-11	LN	BitonciMassimo	Sul versante estero, un altro disastro completo: avete chinato la testa al fiscal compact e ai vincoli europei. Avete permesso al commissario europeo Olli Rehn di entrare nel merito degli emendamenti della legge di stabilità. Inoltre, mentre la Germania raggiungeva il record degli investimenti in ricerca e sviluppo, per un importo pari al 3 per cento del PIL, lei, Presidente, si vanta di non avere superato il 3 per cento del deficit ! Questa è la realtà: loro comandano e noi ubbidiamo e basta! Presidente Letta, la gente non vuole l'euro, non vuole questo euro, che ci è stato imposto ed è stato un fallimento. La gente vuole l'Europa dei popoli, non delle Nazioni, un'Europa alle autonomie, un'Europa che difende i nostri prodotti e che non accetta la concorrenza sleale di prodotti come la «Mozzabella», il «Prosekko» e il vino solubile norvegese liofilizzato.
2013-12-11	LN	VolpiRaffaele	Impari ad ascoltare l'opposizione parlamentare. Lo saremo contro le lobby delle banche e dell'euro; lo saremo contro quel modello di Europa che noi non condividiamo, e lo diciamo da vent'anni. Noi resisteremo. Noi saremo qui a testimoniare la nostra resistenza
2013-12-11	LN	VolpiRaffaele	Noi continueremo a fare la nostra opposizione e la faremo con serietà. Il probabile 25 per cento, come lei ha detto, di seggi ottenuti dagli euroscettici o dai critici dell'Europa nel nuovo Parlamento vuol dire che c'è un 25 per cento di gente in Europa che appoggerà con il suo voto questa posizione. Però noi non vogliamo fare i populisti: le diciamo solo che noi saremo e continueremo ad essere resistenza politica e democratica.
2013-12-11	LN	VolpiRaffaele	Riprendo un altro passaggio. Lei ha messo in conto di vendere gli ultimi gioielli di famiglia, esattamente come fece Prodi quando entrammo nell'euro, e noi lo denunciammo. Allora mettemmo sul piatto dell'Europa la chimica, la siderurgia e un pezzo dell'agricoltura. Vogliamo continuare così? Vogliamo mettere in un momento difficile sul mercato internazionale le ultime cose che ci sono rimaste, un'altra volta sull'altare di questa Europa fallimentare? Noi siamo preoccupati. E quella volta si voleva mettere sul piatto anche tutto il settore dei servizi pubblici locali. Lo difesero per fortuna la Lega e Rifondazione Comunista, altrimenti sarebbe tutto in mano ai francesi.
2013-12-11	LN	VolpiRaffaele	Signor Presidente, non ci ascriva nei suoi interventi fra i populisti (lo ha fatto tanto prima quanto stamattina), perché la sua onestà intellettuale deve portarla a darci atto che noi già dall'inizio ci ponemmo in una posizione estremamente critica sull'Europa e sull'euro. Noi non siamo quelli che oggi utilizzano la contingenza per esprimere una posizione politica, però questa è l'Europa del dumping salariale. Ciò che lei ha visto nelle manifestazioni di protesta è conseguenza del fatto che in Europa ci sono persone che inevitabilmente rubano il lavoro agli altri perché ormai si gioca al ribasso rispetto allo stipendio. Signor Presidente del Consiglio, le code alla Caritas si sono allungate. Non posso dire che è colpa sua, ma sicuramente non sono arrivate le soluzioni. E alle persone che fanno la fila alla Caritas non possiamo mica dire che risolveremo i problemi nel 2015! Questo è il Paese dove gli appartenenti alle forze dell'ordine e alla sanità - poi vengo anch'io a salutarla prima di uscire, come faccio sempre
2013-12-11	M5S	CrimiVitoClaudio	Comunque stiamo parlando di un Governo che ha previsto per il prossimo triennio ben 32,4 miliardi di euro di nuove entrate, nuove e più tasse per famiglie e imprese. Non nascondiamoci dietro parole vacue: ci sono quelle previsioni. Un Governo che mente all'Europa arrampicandosi tra false previsioni di crescita inserite nel Documento di economia e finanza e falsi provvedimenti dichiarati come approvati ma in realtà ancora frenati dall'isterica decretazione d'urgenza. Un continuo tamponare e mai una visione a lunga scadenza.
2013-12-11	M5S	CrimiVitoClaudio	Nient'altro. È un Governo che rimane in piedi per responsabilità verso il Paese e i cittadini? No, assolutamente, di quella ne abbiamo vista poca. In compenso ha dimostrato grande senso di responsabilità, Presidente Letta; forse, meglio dire senso di appartenenza verso banche, concessionari del gioco, grandi industriali e quell'Europa bancaria di fronte alla quale lei è andato ad inchinarsi il giorno dopo il suo insediamento.
2013-12-11	PD	FattoriniEmma	Quindi, in tre punti: dobbiamo essere duri con un'Europa che ci piega, una Germania che non ci vuole capire; dobbiamo essere duri con noi stessi, non abbandonando la spending review, alleggerendo la pressione fiscale, puntando sulla crescita e soprattutto - lo sottolineo - restituendo dignità al lavoro; dobbiamo essere risolutissimi sulle riforme istituzionali, sul monocameralismo e la legge elettorale. Il momento è topico e gravissimo, drammatico, perché occorre il realismo dei piccoli passi e insieme la forza dei cambiamenti radicali; perché dobbiamo fare in poco tempo quello che la politica non ha fatto in tanto tempo. Quindi, in conclusione, auguri, presidente Letta, a lei e a tutti noi, uniti nel compito di tenere insieme realismo e speranza.
2013-12-11	PD	LatorreNicola	Lei, signor Presidente del Consiglio, ha detto qui cose convincenti sulle priorità da affrontare e su come lavorare nei prossimi giorni. Mi permetto di riprendere solo il richiamo da lei fatto sulla legge elettorale: è dal giorno successivo alla sua approvazione, otto anni fa, che diciamo tutti di volerla cambiare e puntualmente non ne siamo stati capaci. Oggi una delle ragioni dell'urgenza non è dovuta, come sostengono i maligni, alla fregola di tornare al voto. Tutt'altro: oltre a cambiare una legge che prima era la peggiore d'Europa e che dopo la sentenza condannerebbe all'ingovernabilità permanente, è necessario recuperare credibilità, dimostrando subito che si fa quello che si dice di voler fare. E vorrei dire ai colleghi che hanno mosso delle obiezioni e che hanno criticato le dichiarazioni del presidente Zanda che è anche questo il senso della nostra richiesta rivolta a lei, presidente Grasso: non c'è nessuna gara tra Camera e Senato, né irriguardosi bracci di ferro. Lo stallo che si è determinato al Senato e l'annuncio che il presidente Letta ha fatto prima alla Camera e poi al Senato sull'archiviazione delle procedure speciali di revisione costituzionale ci spingono a riorganizzare i lavori impegnando contestualmente le due Camere: spostando alla Camera il confronto sulla legge elettorale e impegnando il Senato ad affrontare, con gli altri capitoli della riforma, il superamento del bicameralismo verso la trasformazione del Senato in Camera delle autonomie, così rendendo efficace, produttivo e parallelo il lavoro delle due Camere.
2013-12-11	PD	MicheloniClaudio	I lavoratori italiani emigrati nei cantieri, nelle miniere, nelle fabbriche del Nord Europa o in altri continenti, con i loro sacrifici hanno sostenuto il miracolo economico italiano; con le loro rimesse hanno equilibrato la bilancia dei pagamenti dell'Italia per decenni; con i loro risparmi hanno costruito la loro casa dei sogni nel Sud, nel Centro e nel Nord. Ricordate, amici della Lega, con quali risorse si sono sviluppate le nostre e le vostre Regioni. Oggi questa casa vuota, dove pensavano di trascorrere la loro vecchiaia, la usano, quando va bene, un mese all'anno. Quando viene considerata seconda casa - e viene considerata tale - viene tassata al massimo con i carichi per i rifiuti pagati per un anno, anche se utilizzata per un solo mese.
2013-12-11	PD	MineoCorradino	Vorrei rilevare un'ultima questione, che riguarda l'Europa. Sono europeista, come Altiero Spinelli, ma, presidente Letta, oggi ci sono purtroppo due tipi di Europa: una a trazione tedesca e una mediterranea. Nascondere questo fatto e pensare che si convince anche Angela Merkel, a tavola, durante il semestre di Presidenza italiano, è insufficiente. Ci vuole un'iniziativa forte dell'Italia, con la Spagna, la Francia, la Grecia e il Portogallo, non per rompere, ma per convincere i tedeschi, cominciando dal fatto che il welfare che il Partito socialdemocratico tedesco ha ottenuto in Germania valga anche per noi. Sono stato impegnato in questi giorni, come tutti sapete, in una straordinaria campagna per le primarie del suo partito, presidente Letta. L'ho fatto con la mozione Civati, ed è stato molto interessante. Abbiamo preso atto, e abbiamo avuto anche un consenso molto nuovo e molto importante, che credo sia un inizio per la sinistra italiana. Devo però prendere atto che la maggior parte di questi straordinari votanti alle primarie ha chiesto sì un rinnovamento, ma senza strappi. Per questo le darò la fiducia, rimanendo però molto critico, e la mia critica spero sia costruttiva.
2013-12-11	PD	ZandaLuigi	Sulla legge elettorale, noi conosciamo le difficoltà politiche che, nonostante la fatica di chi ci ha lavorato, hanno sinora impedito al Senato di giungere ad una soluzione ampiamente condivisa. Il seguito dell' iter verrà stabilito dalle Presidenze di Camera e Senato, con l'unico obiettivo di arrivare subito ad un nuovo testo che garantisca rappresentatività e governabilità. I risultati del referendum del 1993 e le proposte del Partito Democratico ci spingono a chiedere un sistema maggioritario che porti al bipolarismo e garantisca all'Italia un Governo in grado di governare. Per questo obiettivo non è importante che la legge venga esaminata prima alla Camera o prima al Senato; serve invece un accordo dei due rami del Parlamento, visto che nel nostro ordinamento l'approvazione di una sola Camera non basta. I senatori del Partito Democratico, presidente Letta, le rinnovano la fiducia non solo per la stima nei suoi confronti, ma nella convinzione che il suo Governo possa dare risposte efficaci alla crisi. A noi è piaciuta molto la linea che lei ha indicato per l'Europa. Il primo obiettivo dev'essere quello di cercare una larga condivisione europea sulle politiche di sviluppo. L'Italia ha rispettato i suoi impegni ed ha diritto di chiedere che venga allentato quello che è stato definito il dogma rigorista. Da Bruxelles ci piacerebbe sentire, almeno in qualche occasione, dubbi su come lì è stata gestita l'emergenza economica. Le inefficaci risposte alla crisi non hanno impoverito solo i popoli europei, ma anche lo stesso ideale dell'Europa unita: lei vi ha fatto un accenno, Presidente. Gli effetti della crisi minacciano pericolosamente le fondamenta della moneta unica e, a livello più profondo, quella solidarietà tra cittadini europei senza la quale l'Europa non è e non sarà. Lei ha parlato di obiettivi decennali. Ebbene, l'Italia deve porre con forza il grande tema del governo europeo dell'economia, perché solo mettendo insieme e componendo i diversi interessi troveremo la soluzione che ci serve. Dobbiamo tenere in ordine i conti, come ci chiede la Germania, ma dobbiamo anche ottenere quelle politiche di crescita di cui hanno assoluto bisogno Paesi in difficoltà, a cominciare dall'Italia. Se la crescita non può essere promossa dagli Stati, costretti al rigore finanziario, solo l'Europa e l'eurozona potranno avere la forza di promuovere l'impiego di risorse finanziarie adeguate, anche facendo ricorso ai mercati internazionali. Negli ultimi giorni abbiamo assistito a un duro dibattito sulla seconda rata dell'lMU. Erano in ballo alcune centinaia di milioni di euro, sui quali si è costruita una campagna che ha fatto dimenticare che nel 2013 le famiglie italiane non hanno pagato l'IMU sulla prima casa. Ebbene, mettiamo a confronto quelle poche centinaia di milioni con i 32 miliardi di evasione dell'IVA e con i 120 miliardi dell'evasione annuale complessiva; poi confrontiamoli con i 60 miliardi della corruzione e con l'area del sommerso, stimata a più di 250 miliardi. Questi dati, presidente Letta, sono la nostra ossessione. Solo la vittoria sull'evasione fiscale e sulla corruzione può salvarci dalla guerra tra poveri che si scatena ad ogni emergenza, ad ogni spesa improvvisa, quando dobbiamo onorare un debito. Signor Presidente del Consiglio, un'ultima notazione. Negli ultimi due secoli la storia delle libertà e dello sviluppo ci ha insegnato che gli investimenti in istruzione e ricerca sono stati i principali strumenti della crescita economica e dello sviluppo civile delle società. Questo meccanismo funziona ancora. L'Italia è stata la culla del sapere in campi molto diversi, dalla politica alla scienza sperimentale, dal diritto alla fisica e alla chimica. Il nostro compito è puntare alla rinascita del Paese investendo in cultura, istruzione e ricerca per ricollocarci nel posto che ci spetta e da cui gli ultimi decenni di degrado culturale ci hanno allontanato, immeritatamente, perché le nostre scuole e università continuano a sfornare giovani che fanno carriere brillanti all'estero e, se non possono contribuire al benessere del loro Paese, non è per responsabilità loro, ma della nostra cattiva politica. Il disinteresse per la ricerca e l'istruzione è talvolta accompagnato da fatti che ci collocano fuori dal mondo sviluppato. L'episodio recente e grave di Stamina è collegato all'abuso e alla manipolazione di malati e parenti con promesse illusorie e trattamenti non verificati e potenzialmente pericolosi che, nei fatti, proteggono o avvantaggiano interessi di parte. Sono l'assenza di investimenti in ricerca e vicende come quella di Stamina che spingono i giovani ad andarsene all'estero nel timore di vedere le loro competenze non riconosciute né apprezzate. Concludo con una richiesta, presidente Letta, che riguarda un tema che le è caro. L'Italia dispone di risorse molto limitate ed è quindi necessario amministrarle con saggezza e prudenza. Ma nelle crisi è più che mai necessario saper guardare al futuro: destinare una quota equa delle nostre risorse alla ricerca scientifica, alla scuola e alla cultura è certamente la scelta più lungimirante che un Parlamento e un Governo democratici possano fare.
2013-12-12	PD	BorioliDanieleGaetano	Signor Ministro, la crisi che sta colpendo il nostro Paese e il processo di deindustrializzazione coinvolgono sempre più anche comparti industriali rimasti a lungo strategici nel panorama della nostra manifattura. Il quesito che le rivolgo oggi riguarda due di questi comparti: quello del freddo e del relativo indotto e quello degli acciai speciali e degli inossidabili in ambito siderurgico. Per quanto riguarda il freddo, si tratta di un comparto che ancora oggi appare come una delle componenti più significative del sistema produttivo italiano: esso genera un indotto importante, occupando circa 130.000 addetti, localizzati in diverse aree del territorio nazionale. Da esso, tuttavia, emergono evidenti segnali di difficoltà, soprattutto legate ai processi di delocalizzazione produttiva verso i Paesi dell'Est Europa o verso la Turchia. Le cronache recenti ci hanno fornito esempi di tali difficoltà, come nel caso della Indesit di Fabriano o della Bundy di Borghetto Borbera, in provincia di Alessandria, che produce tubi per frigoriferi. Sono venti di crisi solo in parte rientrati, ma che certo non tranquillizzano per il futuro. Per quanto riguarda invece gli acciai speciali e gli inossidabili, parliamo di uno dei settori di punta del made in Italy, rilanciato anche dal Piano d'azione per una siderurgia europea. È questo un comparto che ha nella Acciai Speciali Terni uno dei principali produttori mondiali; una realtà che dà lavoro, tra diretti e indotto, a circa 6.000 persone e per la quale, però, si evidenziano anche le preoccupazioni legate al passaggio del sito di Terni da Inoxum a ThyssenKrupp, con un'operazione dai contorni industriali complessi e difficili. Si chiede perciò al Governo di sapere, in ordine al comparto del freddo, quali siano le valutazioni circa le potenzialità future e quali le iniziative a cui intende mettere mano per consolidarlo; in ordine al settore degli acciai speciali e degli inossidabili, quali siano le strategie che intende mettere in atto, anche in raccordo con la Commissione europea e con gli indirizzi dello Steel action plan da essa varato.
2013-12-19	PD	DeBiasiEmiliaGrazia	) perché non si può continuare a rilanciare la palla esclusivamente ai Comuni o alle Regioni. I Monopoli di Stato si devono fare carico di questo tema! Signor Sottosegretario, credo di essere tra i pochi che, come lei, hanno incontrato tutti i soggetti del gioco, che si sono detti disponibili ad un lavoro serio per investire una parte dei ricavi nella cura delle dipendenze da gioco. Questa non è la tutela dei deboli, ma una forma di risarcimento sociale di un problema. Allora, mi permetta, Sottosegretario, non capisco anzitutto per quale motivo in occasione dell'esame della legge di stabilità l'emendamento sulla materia è stato bocciato e non capisco perché anche in questo caso si proceda diversamente: c'era tutta la possibilità di destinare almeno una quota significativa ai servizi che servono a curare la dipendenza da gioco patologico, perché siamo l'unico Paese in Europa che non ha una legislazione in materia. Infatti, voglio ancora ricordare che per, l'ennesima volta, Balduzzi ha presentato un disegno di legge senza copertura, e sarà bene che a questo ci pensiamo. C'è il tema del gioco online per cui è inutile che ci esercitiamo quando parliamo del diritto d'autore e non ci esercitiamo quando pensiamo ai minori che hanno ancora la possibilità di accedere liberamente alla delinquenza del gioco online non controllato, perché lì sì che si annida la delinquenza. Allora, signor Sottosegretario, apprezzo il fatto che lei abbia fatto una panoramica generale; so anche che, per esempio, Confindustria giochi e altri soggetti sono disponibili ad un tavolo per inserire quote significative dei ricavi non solo ed esclusivamente nella generalità dell'erario, ma con una precisa finalizzazione. Lo dico perché la salute è un punto importante della legalità, non è una parte accessoria. Infine, mi permetto di dire con altrettanta franchezza ai colleghi del Movimento 5 Stelle che il tema è molto serio e non è risolvibile con gli slogan, perché se fosse risolvibile con gli slogan lo avremmo già risolto.
2013-12-23	FI	BerniniAnnaMaria	(ore 15,17) ( Segue BERNINI) . E mentre chiedete agli italiani già munti e tartassati dal fisco di stringere ancora di più la cinghia, avete annunciato con la grancassa una spending review che avete poi depotenziato, destinando i futuribili risparmi alla copertura di altre spese correnti. Avete inserito interventi microsettoriali, di cui si è parlato anche oggi - si è parlato della Calabria, ma se ne potrebbero citare anche altri - ed emendamenti lobbistici. Siete riusciti a finanziare una serie di enti e di attività improbabili, mentre disinvoltamente alleggerivate il potere d'acquisto delle pensioni. Ci avete insomma fatto assistere - come ricordava, prima di me, la senatrice Bonfrisco - al solito suk da Prima Repubblica, con la benedizione plaudente del nuovo segretario del Partito Democratico, le cui velleità di rottamazione si sono già infrante contro il partito delle tasse e della spesa pubblica. Avete introdotto clausole di salvaguardia sul «nulla» di una revisione della spesa, che con voi non si concluderà mai, che forse non comincerà neppure, e che non produrrà alcun effetto e clausole di salvaguardia sul «nulla» di una lotta all'evasione fiscale già in partenza insufficiente: si è dimostrato, anche quest'anno, che troppe tasse portano ad una diminuzione, non certo ad un aumento, del gettito fiscale. Insomma, avete sbagliato tutto. Non avete fatto rigore, e certamente non avete fatto crescita. Ma allora - la domanda sorge legittima, oltre che spontanea - cosa avete fatto? Dalle «larghe intese» disattese, siete passati alle «piccolissime intese»... intese solo a difendere privilegi e interessi, in uno scenario di progressiva delegittimazione politica e giuridica (ricordiamo tutti l'effetto dirompente della sentenza della Corte costituzionale). I vostri risultati sono sotto gli occhi di tutti, nonostante le inquietanti, improvvide battute di spirito del povero ministro Saccomanni. Battute di spirito che certo saranno piaciute agli italiani, ieri pomeriggio, tanto quanto piacerà loro, da oggi in poi, questa legge di stabilita che voi (non noi) vi apprestate ad approvare. II buon pastore, scrisse Svetonio, deve tosare le pecore, non scorticarle. Qui da noi, il ceto medio viene scorticato in modo scientifico, con un approccio suicida per la nostra economia, perché solo dal ceto medio può venire il rilancio dei consumi, della produttività e dell'occupazione. In conclusione, ministro Franceschini, onorevoli colleghi, noi non ci renderemo complici di questa legge di stabilita. Gli italiani avrebbero avuto bisogno e hanno bisogno di tutt'altro: di un Governo politico forte, autorevole, con una piena legittimità democratica, in grado di far sentire la voce dell'Italia in Europa e di difendere l'interesse nazionale nella cornice di un europeismo non di facciata, ma di sostanza. Un Governo che non può essere il frutto di piccoli egoismi, di equilibrismi interni, di una pura somma numerica di seggi parlamentari che non rispecchiano e non rappresentano più il Paese. È per tutte queste ragioni che Forza Italia voterà convintamente no a questo provvedimento, perché votare no a un Governo che si è messo all'opposizione del Paese è un atto d'amore nei confronti dell'Italia.
2013-12-23	FI	BerniniAnnaMaria	A maggior ragione (anche questo lo ha segnalato la collega che mi ha preceduto), se altri Paesi europei, nostri partner anche più deboli, più fragili, ad economie più dissestate, complicate o magari ad economie un tempo rispetto alla nostra emergenti, ora emergono più di noi; nonostante magari ricette «lacrime e sangue» imposte da troike europee ora emergono più di noi. L'Italia è il Paese che paradossalmente in Europa ora, nonostante alcune dichiarazioni di assolutamente eccessivo trionfalismo da parte non solo del nostro Ministro dell'economia, ma purtroppo anche da parte del nostro Presidente del Consiglio, sta dando la peggiore prova di sé. E non è un caso se questo pacchetto di stabilità, se questa tabella di bilancio che siamo chiamati a votare in poche, pochissime ore, continua a non piacere a nessuno: non alle piccole, medie e grandi imprese, non a Confindustria, non ai sindacati, non ai Comuni, non ai commercianti e agli artigiani, non ai giovani, non ai precari, non ai pensionati, non ai proprietari e agli affittuari di case, non alle partite IVA e agli investitori, non alle famiglie con i figli, non a quel blocco sociale da cui dipende il futuro della nostra economia e al quale invece questo Governo chiede, anzi impone, sacrifici senza fine: il ceto medio. Non piace a nessuno. Con questo disegno di legge di stabilità il Governo si è messo quindi definitivamente all'opposizione del Paese, venendo meno a quegli impegni su cui è nato, all'insegna della parola «crescita» e di un'inversione di rotta in Italia e in Europa contro le politiche di austerità. Un Governo che dovrebbe rappresentare uno Stato che dovrebbe essere al servizio dei cittadini, ma che invece impone ai cittadini di essere al servizio dello Stato. E al danno, signor Presidente, si è aggiunta anche la beffa. Alla vigilia di questo dibattito e di questi nostri voti, il ministro dell'economia Saccomanni, non certo qui, nella sua giusta sede (tra l'altro non è nemmeno presente oggi), ma in un noto contenitore televisivo della domenica, ha anticipato la conclusione dell' iter parlamentare del pacchetto di stabilità-bilancio, difendendo l'indifendibile, sostenendo l'insostenibile: che non si pagherà più l'IMU quando ormai è chiaro a tutti che non solo ne pagheranno una quota anche quelli che fino a ieri non la pagavano, cioè i più deboli, ma il prossimo anno l'IMU, la TASI, la TARI, la TARES, la IUC, insomma il florilegio scioglilingua dell'imposizione fiscale sugli immobili sarà tanto più pesante e oneroso per il Paese. È cambiato solo il nome! Non è cambiato il peso e non è cambiato l'onere. Noi parlamentari di Forza Italia siamo orgogliosi di aver dato battaglia per mantenere la promessa di ridurre la pressione fiscale sugli immobili, sul lavoro autonomo e dipendente, sulle famiglie; la battaglia per abolire l'IMU sulla prima casa, comunque la si voglia chiamare, e soprattutto per tagliare la cattiva spesa pubblica. Siamo orgogliosi di essere usciti dalla maggioranza per non macchiarci le mani con uno scempio contro l'economia nazionale, contro le famiglie e le imprese italiane. Lo abbiamo detto: è uno scempio che si sta perpetrando con questa legge di stabilità. Il ministro Saccomanni si è avventurato anche a dire che alla fine del prossimo anno canteremo tutti l'Inno alla Gioia, aggiungendo «spiritosamente» - mi raccomando: anche in questo caso mettiamo la parola «spiritosamente» tra virgolette - che l'Inno alla Gioia è anche l'Inno dell'Europa. Si tratta di quell'Europa - è stato detto a più riprese negli interventi che hanno preceduto il mio - verso la quale egli stesso si è sperticato in elogi, esultando per un accordo sull'unione bancaria, che i più avveduti osservatori - italiani e stranieri - considerano invece l'ennesima debacle, un'occasione perduta di essere veramente uniti nella responsabilità, una genuflessione ai diktat della Germania e del Nord Europa. Un'inefficace unione bancaria e un'onerosissima unione fiscale, che allontanano il problema vero dell'unione politica, che fanno prevalere ancora una volta i vincoli rispetto alla crescita e che sanciscono il deficit di una necessaria condivisione dei rischi. Una beffa propagandata per successo. Noi, presidente Letta, il suo Governo delle «minime intese» lo consideriamo un alieno rispetto ai problemi e alle necessità del Paese. Non solo si è incartato in una serie di pasticci tecnici, ma li ha usati per fare il gioco delle tre carte. Con l'illusione bugiarda di ridurre la pressione fiscale, ha travolto gli italiani con un diluvio di nuovi nomi per vecchie imposte, con una fiera di annunci e poi di retromarce.
2013-12-23	FI	RomaniPaolo	: una crisi finanziaria mondiale causata dalla deregulation che stava per abbattersi anche sui Paesi meno esposti finanziariamente, proprio come l'Italia. La finanza internazionale ha sempre saputo approfittare delle crisi e delle false informazioni. È storia che la Rothschild di Londra guadagnò il suo primo milione di sterline diffondendo la falsa notizia che gli eserciti della coalizione antinapoleonica fossero stati sconfitti a Waterloo, così da poter ovviamente acquistare i titoli a prezzi molto bassi, per rivenderli poi con ampi margini. Questo è l'ultimo momento utile per riacquistare il nostro ruolo di leader in Europa. L'Italia saprà accettare questa sfida? Proviamoci, a partire dalla governance del nostro Paese. Assicuriamo all'Italia un Governo vero, autorevole, figlio di un sistema bipolare finalmente maturo. Iniziamo dalla legge elettorale. Vogliamo partecipare ad un progetto innovativo e non alla solita riformetta che accontenti un po' tutti: una legge elettorale che garantisca un Governo forte, altrimenti avremmo sempre mezzo Paese, mezzo Governo, mezza classe politica. Abbiamo l'obbligo di dotare il Paese di un Esecutivo capace di decidere e governare, forte del suo consenso elettorale, forte della fiducia dei cittadini, forte di una maggioranza parlamentare stabile e coesa. Questo lo dico in un'Aula - quest'Aula - che è stata espropriata ingiustamente della riforma elettorale in prima lettura: non possiamo più sbagliare.
2013-12-23	FI	RomaniPaolo	Non potete continuare ad ignorare - io non vi ho interrotto, colleghi, durante i vostri interventi - quanto accade sempre più spesso. Una violenza che dalle piazze dei NO TAV, dei black bloc e dei forconi è arrivata nelle Aule del Parlamento sotto forma di insulti per coprire la propria inadeguatezza. Cosa possiamo fare per uscire da questa crisi economica, culturale e sociale? Si deve ripartire da un progetto, da un progetto per il Paese, da una progettualità complessiva finalizzata alla risoluzione dei nodi che bloccano il sistema economico e creano disagio sociale. La sfiducia blocca i consumi. Il blocco dei consumi provoca il blocco della produzione. Il blocco della produzione produce disoccupazione e povertà. Da lì parte il disagio sociale. Come se ne esce? Aggredendo il vero problema del nostro Paese che è il debito pubblico. Sembra un paradosso oggi dover pagare ogni anno 85-90 miliardi di servizio del debito, quanti ne abbiamo spesi per l'opera infrastrutturale più ambiziosa e rivoluzionaria degli ultimi anni, l'Alta velocità Torino-Napoli. Quante grandi infrastrutture ci saremmo pagati in questi anni? Questa - lo diciamo con forza - è la nostra priorità: la indichiamo da sempre e non ci stancheremo di farlo. Il secondo grande problema è quello dei rapporti con l'Europa, con gli eurocrati che hanno stampato in testa il concetto di stabilità, che danno giudizi frettolosi su un grande Paese come il nostro, guidati dagli stereotipi che solo la superficialità di un organo tecnico come la Commissione europea e i suoi funzionari possono immaginare. Dobbiamo contare di più in Europa, presidente Letta. Tutta questa stabilità non le è servita per avere la forza di ottenere la condivisione del problema del debito pubblico e il percorso per risolverlo. Non si è parlato di stabilità del sistema bancario, di accesso al credito, di agenzie di rating che hanno dato la tripla «A» ad istituti finanziari andati in default pochi mesi dopo. Non si è affrontato nessuno dei temi cardine di questa crisi. E oggi, invece di essere noi a determinare una svolta in Europa, grazie alla vostra debolezza, siamo qui ad approvare una legge di stabilità sotto dettatura europea, obbedendo a una politica economica che riserva i propri privilegi alla sola Germania. Li conosciamo a memoria i privilegi dei nostri amici tedeschi: accesso al credito per le imprese tedesche a costo nettamente inferiore al nostro; costo del servizio del debito inferiore, quasi vicino allo zero; perimetro pubblico aperto della KFW (la CdP tedesca) e delle centinaia di Sparkassen e Landeskassen, che danno centinaia di miliardi alle imprese tedesche e con le sofferenze che eventualmente si creano pagate dal pubblico. E ancora: sistema di lavoro riformato con le leggi Hartz; euro più debole rispetto al marco per i mercati extraeuropei, tenuto conto che si è creato comunque un mercato formidabile nell'area euro per le aziende tedesche. Il lavoro più importante andava fatto in Europa. Lì si doveva andare a battere i pugni sul tavolo con la forza delle idee e di chi aveva capito cosa stesse accadendo
2013-12-23	LN	ArrigoniPaolo	I nostri enti locali, come se questo non bastasse, sono soffocati da un Patto di stabilità che scarica su di essi la quasi totalità dei vincoli di risparmio imposti da questa Europa. I nostri sindaci, i nostri amministratori locali oggi non sanno più come far quadrare i loro bilanci, ma a questa maggioranza non sembra interessare nulla; nessun provvedimento, in questa legge di stabilità, è stato preso in loro favore. Anzi, con un altro provvedimento, il disegno di legge Delrio, si vuole smantellare il sistema delle autonomie locali a favore del ritorno del centralismo, giustificandolo con l'obiettivo di risparmiare la spesa. Solo che i risparmi non ci saranno mai. Ci sarà solo caos.
2013-12-23	LN	ArrigoniPaolo	L'annunciata crescita non si vede all'orizzonte e le nostre imprese nel frattempo continuano a chiudere, penalizzate da una tassazione senza uguali in Europa e nel mondo, penalizzate da un costo del lavoro esorbitante, penalizzate da un costo dell'energia che le pone, di fatto, fuori mercato. Ormai non si contano più gli imprenditori che hanno deciso di delocalizzare, ma non in Paesi emergenti o in paradisi fiscali, bensì a pochi chilometri dai nostri confini, come in Carinzia, in Slovenia, in Svizzera.
2013-12-23	LN	CrosioJonny	Credo tuttavia che la cosa peggiore cui stiamo assistendo in queste settimane, dopo le belle parole pronunciate il 2 ottobre dal presidente del Consiglio Letta quando si riempiva la bocca dicendo che sarebbe andato in Europa (magari accompagnato dal ministro Kyenge e dal Ministro degli esteri che prima c'era e ora non c'è più), è il fallimento sulla linea europea. Questa ostentata autorevolezza non c'è: non c'è nessuna autorevolezza! Avete fallito su ogni linea! Sull'immigrazione abbiamo dato dei consigli alla ministra Kyenge, la quale non ha voluto ascoltarci. Abbiamo dato in maniera giudiziosa e seria dei consigli al Ministro su ciò che a nostro giudizio doveva fare, senza demagogia o senza uscire dal seminato, ma sta facendo esattamente il contrario. È un fallimento su tutta la linea, e non per niente buona parte del PD la sta scaricando. Mi dispiace per lei, ma è un fallimento su tutta la linea. Tra l'altro, il primo ministro Letta aveva detto che sul patto di stabilità avremmo fatto qualcosa. Sì: aria fritta anche in questo caso. In Europa ci danno il compitino, e come camerieri torniamo a casa. Abbiamo preso gli ordini e non facciamo assolutamente nulla.
2013-12-23	M5S	BotticiLaura	La politica italiana, negli ultimi anni, ha ridotto l'Italia ad un castello di sabbia dove anche voi, ogni giorno, cercate di mettere sopra un granellino nuovo, togliendolo dalle fondamenta. Una casa solida si regge innanzitutto su un progetto concreto da cui si vede, o almeno si individua, il risultato finale e, se le fondamenta non sono solide, si adeguano con giusti progetti. Invece tutto ciò che avete fatto in questi mesi ci porta a pensare che o non avete idea di un progetto concreto, e vi nascondete dietro giri di parole, o volete realmente portare l'Italia ad essere una colonia dell'Europa.
2013-12-23	M5S	LezziBarbara	Comprendo benissimo. Ebbene, eravamo partiti con la cosiddetta web tax, ma poi è intervenuto Renzi e abbiamo così la spot tax. Sarà interessante ascoltare bene come recita questa nuova norma che stabilisce che quando un imprenditore italiano comprerà spazi pubblicitari o link sponsorizzati dovrà chiedere l'emissione di una fattura con partita IVA italiana per quei contenuti che saranno poi effettivamente cliccati dal nostro Paese. Stiamo chiudendo il web in una maniera anacronistica e altresì, a mio avviso, impossibile da realizzarsi. Orbene, a parte il fatto che ciò è sicuramente incostituzionale e avremo anche a che fare con l'Europa, a meno che la Commissione europea di buon grado sia capace di chiudere un occhio per quanto riguarda le lobby che sono legate al Partito Democratico di Letta e Renzi, quando per tutto il resto non lo fa, la domanda che è balzata subito alla nostra attenzione è la seguente: chi può avere dei vantaggi da questa nuova spot tax ? Ebbene, colleghi del Partito Democratico, voi come rispondereste? Sicuramente in questo modo: la più antica concessionaria di pubblicità in Italia, quella che ha una bella partita IVA italiana già da prima. Qual è? È la Manzoni, vero? È quella sempre legata a Carlo De Benedetti, tessera numero 1 del Partito Democratico.
2013-12-23	M5S	LezziBarbara	Quindi, a questo punto, ritorno sull'inutilità di questa legge di stabilità, buona solo a curare i soliti interessi del vecchio Partito Democratico, che è ben lontano dal rinnovarsi e dal guardare al Paese in controtendenza, come va dicendo sui media, ma è sempre orientato o probabilmente tirato per le orecchie dalle lobby, a partire da quella dell'editoria, appunto. Dal momento che ci apprestiamo a subire una nuova procedura d'infrazione europea, in nome e per conto di quel 25 per cento del popolo italiano che ci ha mandato qui vi intimiamo di non sottoscrivere alcun nuovo accordo con l'Europa. Sto parlando degli accordi di partenariato o dei cosiddetti accordi bilaterali tra Paese membro e Commissione europea che ci attanaglieranno sicuramente ulteriormente, a meno che voi prima non siate così bravi da stimolare il dibattito sui media e in Parlamento, non prima di aver informato esaurientemente il popolo italiano; quindi si dovrà predisporre un referendum prima di andare a siglare qualsiasi accordo di cui siete andati a parlare in sordina il 19 e il 20 dicembre. Voi non conoscete gli effetti di questi accordi, ma noi conosciamo quelli degli accordi che abbiamo già sottoscritto: quindi - lo ripeto - vi intimiamo di non siglare alcun altro nuovo accordo.
2013-12-23	M5S	NugnesPaola	Con il partito unico delle lobby non regolamentate, che siedono nei corridoi fuori le porte delle Commissioni e fanno pressioni e tramano, telefonano e tramano, pagano e tramano, credevate di averci messo nell'angolo. Vero? E invece no, signori, il nostro compito è svelare l'inganno, e lo stiamo facendo: solo mostrando a tutti che il re è nudo si uccide la schiavitù. E voi siete oramai nudi di fronte allo stridere delle vostre parole retoriche con i fatti; nudi mentre votate a favore dell'emendamento che minaccia di punire i Comuni che provino a limitare il gioco d'azzardo; nudi, nel silenzio dell'Aula, dove sono appena tuonate le parole forti del collega Endrizzi. Ma il Senato approva! E non serve la retromarcia del vostro nuovo leader, non serve pentirsi, rimediare. Dove eravate voi? Cosa avevate pensato voi? Questo conta e conta chiedersi: nel caso in cui il discorso di Endrizzi non avesse acceso un riflettore tanto forte sulle vostre impudiche nudità, avreste ritrattato? No, perché i partiti politici si lasciano manovrare dai vari Tinelli in circolazione, da Telecom alle slot - machine, agli stipendi dei dirigenti pubblici, all'annullamento di multe a De Benedetti, così come fece Clini all'inizio dell'anno con Autostrade SpA. In questo modo si fanno gli interessi e le convenienze di alcuni a discapito di tutti. Tutti hanno dichiarato questa manovra inutile. Noi abbiamo aggiunto che questa legge è illegale per le decine di norme particolaristiche e microsettoriali, regalie indegne, in violazione dell'articolo 81 della Costituzione, così come modificato. Stanziamenti di milioni di euro per le associazioni ex combattenti; centinaia di migliaia di euro per la scuola dei cani guida; 20 milioni di euro per Radio Radicale; 220 milioni per le scuole private; 10 milioni per i luoghi della memoria di papa Giovanni; milioni di euro per la realizzazione di manifesti, convegni, mostre e pubblicazioni sugli eventi della prima guerra mondiale. Si revoca sinistramente la liquidazione della società Stretto di Messina SpA. Ottengono fondi e sgravi fondazioni - ancora e sempre l'Expo - mentre restano irrisori e irrilevanti gli stanziamenti per innescare la crescita, la ripresa, per le bonifiche, per il dissesto, per il lavoro, per le piccole e medie imprese. Ultima - ma non meno importante - la marchetta alle lobby dell'editoria per cui, con il decreto del Consiglio dei ministri dello scorso venerdì 13 dicembre, si dispone l'esclusione degli e-book dall'incentivazione. Nuove tasse su smartphone, tablet e pc, ossia il futuro della comunicazione, e permette all'AGCOM di emanare una delibera senza eguali sul diritto d'autore. Ma cosa c'è dietro questa legge? C'è la IUC, che avrà l'effetto di ridurre il saldo dei bilanci dei Comuni di un miliardo e mezzo di euro, senza d'altro canto permettere detrazioni per cui, anche chi non avrebbe pagato l'IMU, si troverà costretto a pagare la service tax. C'è un assai timido incremento della minipatrimoniale sui prodotti finanziari; ecobonus non stabilizzati; generici interventi per le famiglie sotto la soglia di povertà, che nulla hanno a che vedere naturalmente con forme di reddito di cittadinanza richieste da più parti, perfino dall'Europa, che sarebbero un sicuro e riconosciuto moltiplicatore con effetto domino per l'economia. C'è il tanto decantato taglio del cuneo fiscale e l'intervento sulle pensioni, una soluzione (pare) per 17.000 esodati: tutti risultati irrilevanti per i cittadini, visto che sono ancora troppo gli esodati rimasti senza pensione e senza lavoro e che il cuneo fiscale porterà appena 18 euro al mese in busta paga, contando anche la tredicesima. Non attacca il debito, non incide sulla riduzione della spesa di spreco, non prevede investimenti strutturali, non taglia le tasse (ma anzi, prevedendo una sicura futura riduzione degli sgravi, di fatto, le aumenta) e toglie risorse ai Comuni. Questa manovra piace forse quindi a Giorgio Squinzi? No, la valuta certamente insufficiente per far ripartire il Paese. Piace alla Camusso? No, lei concorda che «è una somma di norme a favore di piccole lobby e non fa l'interesse del Paese». I Comuni, tartassati, puniti e minacciati da questa manovra fiscale, hanno sospeso la partecipazione a tutti gli incontri istituzionali. Non piace alla Corte dei conti, non piace all'Europa. Allora al Governo non resta che ammettere che «avremmo voluto fare di più»: lo dice Fassina. Non resta che accettarlo, perché è ormai troppo evidente che l' austerity è controproducente in tempo di crisi ed è colpa dell'Europa e che questa politica economica «sta portando l'eurozona come il Titanic sempre più vicino all'iceberg». E poi finalmente ad ammettere che è vero che «le chiavi di svolta non stanno in questo Parlamento nazionale sono a Bruxelles, è lì che dobbiamo condurre la nostra battaglia». Abbiamo visto che il Governo con Angelino sa benissimo fare lo scaricabarile. Allora è colpa dell'Europa, e voi? Che cos'è questa manovra fiscale inutile e illegale, quanto è lontana dagli obiettivi a cui dovevamo puntare?
2013-12-23	PD	ToniniGiorgio	Signor Presidente, signori rappresentanti del Governo, colleghi senatori, il Gruppo del Partito Democratico voterà la fiducia posta dal Governo sul disegno di legge di stabilità, e lo farà semplicemente perché questo è oggi l'interesse del Paese. Sulla decisione del Governo di porre la fiducia, sin dalla prima lettura qui in Senato, si sono sentite ripetere in quest'Aula e fuori proteste che io considero - non me ne vogliano in particolare i colleghi del Movimento 5 Stelle - del tutto infondate. La verità, signor Presidente, è che ormai da circa un decennio questo della fiducia si è affermato come l'unico metodo possibile per varare la legge finanziaria, oggi di stabilità, rispettando sia le prerogative del Governo che quelle del Parlamento. Di null'altro del resto si tratta che dell'applicazione al contesto italiano di quello che viene definito il modello Westminster. La proposta del Governo viene presentata aperta anche a Londra alla Commissione bilancio, che la esamina in modo approfondito e concorda con il Governo gli emendamenti. Il testo emendato dalla Commissione viene a questo punto proposto all'Assemblea per un voto finale senza emendamenti: prendere o lasciare. Con gli attuali regolamenti parlamentari, questo metodo di lavoro, l'unico possibile e l'unico razionale, può essere da noi messo in atto solo con il voto di fiducia, per di più su un unico maxiemendamento, con il risultato - questo è il punto vero, colleghi - che la legge diventa un testo di assai faticosa lettura: un unico articolo con centinaia di commi. Ecco, allora, una prima riforma urgente, sulla quale credo potremmo essere d'accordo tutti, da far procedere in parallelo alla riforma costituzionale del bicameralismo e alla riforma elettorale: la modifica dei regolamenti parlamentari in modo da rendere possibile, anche nel nostro Parlamento, il metodo Westminster, senza ricorrere al maxiemendamento e alla fiducia. Naturalmente ciò sarà tanto più praticabile quanto più la legge di stabilità sarà effettivamente tale, cioè lo strumento finalizzato a correggere le grandi tendenze della finanza pubblica e non ad affrontare una quantità di questioni enciclopedica e, come tale, difficilmente governabile da chiunque, anzitutto dal Governo - da qualunque Governo - e poi dai Gruppi e dai singoli parlamentari, attraverso migliaia di emendamenti. Su questo punto, signor Presidente - lei me lo consentirà - mi permetto di segnalare l'urgente necessità che, accanto ad una più attenta autodisciplina dei Gruppi, che siano di maggioranza o di opposizione, si impongano una dottrina e una prassi più rigorose e una severa vigilanza della Presidenza del Senato e della Presidenza della Commissione bilancio, sia nei riguardi del Governo che di noi senatori. Concludo con un'ultima notazione di metodo: la vera asimmetria tra Governo e Parlamento, nel nostro ordinamento, rispetto alla discussione dei disegni di legge di stabilità e di bilancio, è l'attuale monopolio tecnico della Ragioneria generale dello Stato. Sia chiaro: lo dico con tutto il rispetto per un'istituzione di indiscussa lealtà e professionalità. A tale monopolio non si reagisce però invocando, in modo del tutto strumentale, una malintesa supremazia della politica, ma spezzando il monopolio da parte della politica stessa, cioè dando vita ad un'autorità tecnica sul bilancio effettivamente «terza», tra Governo e Parlamento e tra maggioranza e opposizione, quale dovrà essere il Servizio parlamentare del bilancio richiesto dalla normativa europea e ora entrato, con la riforma dell'articolo 81 della Costituzione, nel nostro ordinamento costituzionale. Su questo tema mi consenta, signor Presidente, un altro accorato appello: nelle prossime settimane, le Presidenze di Camera e Senato dovranno scegliere le personalità che dovranno svolgere questa delicata e strategica funzione, che potrebbe cambiare il modo di fare la legge di stabilità nel nostro Paese. Lei mi insegna, signor Presidente che, per l'autorevolezza del Parlamento nel Paese e quella del nostro sistema Paese in ambito europeo, è vitale che siano scelte persone di riconosciuta competenza, di indiscussa indipendenza e di significativa esperienza a livello internazionale, pena la politicizzazione domestica dell'organismo e dunque il suo sostanziale svuotamento: questo è un punto di assoluto rilievo. Signor Presidente, noi senatori democratici rinnoveremo la nostra fiducia al Governo Letta proprio perché consideriamo questa manovra finanziaria e di bilancio non un punto di arrivo, ma il punto di partenza di una fase nuova, di una nuova stagione di politica economica e sociale, che dopo la fase necessaria, doverosa e anche dolorosa del risanamento, dovrà essere segnata dalla centralità delle politiche per la crescita e per il lavoro. L' iter parlamentare di questa legge di stabilità è stato reso più faticoso dal travaglio che ha attraversato, in modi assai diversi tra loro, le forze politiche che avevano dato vita al Governo delle larghe intese. In questi mesi, insomma, per usare una terminologia cara a Nino Andreatta e spesso utilizzata dal Presidente Letta, la politics ha imposto le sue esigenze alle policies, compresa la politica economica, costringendo spesso il Governo a mediare con le rigidità della propaganda piuttosto che ad agire in modo determinato ed efficace a partire dalle vere priorità del Paese. Tra queste priorità - lo dico in particolare al collega Romani - non c'era e non c'è la riduzione della tassazione sugli immobili, che certamente è stata ed è in corso di revisione. Ma non era e non è questa la priorità nell'agenda del Paese, perché detta tassazione è del tutto in linea con la media europea. Al contrario, c'era e c'è in modo drammaticamente urgente il tema dell'alleggerimento della pressione fiscale sul lavoro e sull'impresa, del tutto fuori linea rispetto agli standard europei. Questo è il punto cruciale sul quale dobbiamo ripartire. Dopo mesi di travaglio, il quadro politico si è fatto più chiaro e le forze di maggioranza, una maggioranza certo meno larga, ma più omogenea e coesa, potranno dedicarsi appieno con il Governo alle politiche necessarie ad aprire una prospettiva nuova davanti al Paese. In particolare, il Partito Democratico, dopo un difficile dibattito interno che è stato trasparente, sotto gli occhi di tutti, è uscito più forte e più unito dalle primarie, che hanno visto quasi 3 milioni di elettori eleggere, a larga maggioranza, Matteo Renzi segretario del Partito, e intende ora utilizzare tutta la sua forza in Parlamento e nel Paese per imprimere una svolta e una potente accelerazione al lavoro del Governo. Con questa legge di stabilità è, dunque, iniziata la manovra che deve portarci al giro di boa della ripresa di una forte e sostenibile crescita economica, capace di creare nuovi e buoni posti di lavoro, in particolare per le donne e per i giovani. Tre sono le direzioni di marcia sulle quali procedere che nella legge di stabilità sono indicate, e sulle quali si sono mossi i primi passi. In primo luogo, bisogna agevolare la creazione di nuove buone occupazioni, riducendo in modo rapido e significativo il cuneo fiscale sul lavoro e sull'impresa e dando vita ad una nuova regolazione più moderna, più semplice, più europea del mercato del lavoro, secondo una via italiana alla flexsecurity. In secondo luogo, bisogna accrescere la produttività totale dei fattori, da anni a livelli troppi bassi, in particolare attraverso una revisione integrale della spesa pubblica che ne esalti la duplice funzione, oggi depressa, di volano per la crescita e di rimedio alle disuguaglianze. La costituzione del fondo per la riduzione del cuneo fiscale, con tutti i suoi limiti che andranno rivisti, nel quale far confluire le risorse derivanti dalla spending review, è un passo avanti molto importante. In terzo luogo, bisogna rilanciare gli investimenti, da troppo tempo compressi nelle infrastrutture e nell'assetto del territorio, nella formazione, nella ricerca, rendendo attraente l'Italia per gli investitori internazionali, contrattando con l'Europa spazi finanziari nazionali e soprattutto mobilitando risorse europee: non vaneggiando uscite dall'euro, colleghi, ma, tutto al contrario, valorizzando la forza dell'euro sui mercati internazionali, attraverso una vera capacità fiscale dell'eurozona, come auspicato nel bel documento conclusivo del vertice italo-francese. Quando un veliero corregge la sua rotta, c'è sempre un momento critico nel quale le vele paiono afflosciarsi e lo scafo rallentare la corsa fino a quasi fermarsi. È quello il momento nel quale l'equipaggio sa che deve manovrare vele e sartiame per mettere la nave al vento lungo la rotta nuova. Sono milioni gli italiani che stanno soffrendo, talvolta in modo crudo, per la crisi più lunga dal dopoguerra ad oggi, una crisi che ha trovato il Paese già debilitato da una lunga fase di stagnazione e di mancate riforme. Ma l'Italia pullula di energie positive. Sono ugualmente milioni gli italiani che vogliono studiare di più, lavorare di più e meglio, intraprendere, rischiare, innovare, competere, e chiedono alla politica di metterli nelle condizioni di farlo. Rispondere a questa domanda di sviluppo e di progresso è l'impegno che, votando la fiducia, il nostro Gruppo, e tutto il Partito Democratico, assumono con il Governo e con il Paese. Buon lavoro a tutti noi!
