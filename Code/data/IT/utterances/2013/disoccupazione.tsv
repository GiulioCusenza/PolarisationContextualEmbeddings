2013-03-25	M5S	CrimiVitoClaudio	Il premio Nobel Krugman ha recentemente denunciato il tentativo di coprire l'orrore della situazione europea con una coperta di parole tranquillizzanti. Ciò che Krugman chiama «gli orrori dell'austerità» sono a chiunque evidenti nei dati sulla disoccupazione, sul logoramento delle piccole e medie imprese, sul calo della produzione industriale, sull'approfondirsi di una depressione persino più grave di quella iniziata nel '29. Fu proprio la Grande depressione degli anni Trenta ad insegnarci tragicamente come l'austerità in tempi di crisi non risolva le difficoltà, come enfaticamente annunciato dai fanatici del rigore, ma al contrario aggravi la situazione economica stessa causando l'esplodere della disoccupazione, in particolar modo giovanile, l'inaridirsi degli investimenti, il fallimento del piccole e medie imprese.
2013-04-02	LN	ComaroliSilvanaAndreina	Dopo quindi un anno di Governo Monti, l'Esecutivo oggi ci informa che le stime macroeconomiche devono essere riconsiderate al ribasso. Il prodotto interno lordo scende dello 0,9 per cento rispetto al trimestre precedente; i valori di indebitamento netto della pubblica amministrazione per gli anni 2013 e 2014 peggioreranno rispettivamente di 0,6 e di 0,3 punti percentuali rispetto alle precedenti stime. La pressione fiscale è aumentata in modo esponenziale: nel 2011 era al 42,6 per cento, mentre nel 2013 è al 44 per cento, senza che consideriamo la pressione fiscale reale, che è a livelli stratosferici! E così anche il tasso di disoccupazione, che raggiunge livelli di allarme sociale.
2013-04-02	PD	BubbicoFilippo	Non vi è dubbio che, nell'attuale prolungata fase di crisi, la struttura economica e finanziaria delle imprese risulti alquanto indebolita dal rilevante ammontare di crediti vantati dalle imprese stesse nei confronti delle amministrazioni pubbliche. A ciò si aggiunge la problematica del credit crunch. Un mix di situazioni sfavorevoli per effetto delle quali le imprese si trovano nell'impossibilità di valutare i piani di investimento e di migliorare la gestione ordinaria. Con l'intervento di sblocco dei pagamenti, l'andamento del PIL 2013, altrimenti destinato ad una diminuzione di 1,5 punti percentuali, presenterebbe un andamento migliore e l'impatto della misura proposta sarebbe, secondo le stime del Governo, ancora più rilevante per il 2014, dove in assenza d'intervento si prevede un +0,6 per cento, che si trasforma in un +1,3 per cento grazie alle misure di sblocco dei pagamenti arretrati. Il Governo ha affermato che, se il programma straordinario dovesse mostrare efficacia, si potranno, e a giudizio di molti si dovranno, in futuro mettere in cantiere ulteriori tranches di pagamento dei debiti pregressi, considerato che con questo intervento si copre circa il 50 per cento degli stessi. La Relazione non riporta le variabili macroeconomiche e finanziarie necessarie al calcolo dei saldi strutturali, che risultano rilevanti ai fini della verifica del rispetto dell'obiettivo di medio termine, e cioè dell'equilibrio di bilancio al netto del ciclo e delle una tantum. In audizione, tuttavia, il Ministro dell'economia ha ribadito che il programma straordinario di pagamento dei debiti commerciali della pubblica amministrazione ha natura una tantum ed è perciò escluso dal computo di tali saldi, i quali comunque peggiorano meno di quelli nominali poiché influenzati dal peggioramento ciclico. È del tutto ovvio che un'operazione di pagamento di debiti pregressi delle pubbliche amministrazioni di dimensione pari a 40 miliardi di euro nel biennio 2013-2014 avrà un impatto rilevante sul quadro di finanza pubblica, che già registra un peggioramento, in particolare, dei valori di indebitamento netto per l'anno in corso rispetto alle stime formulate nella Nota di aggiornamento del 2012. La nuova stima dell'indebitamento netto, in assenza dell'intervento di pagamento dei debiti pregressi, peggiora al 2,4 per cento nel 2013. Tale situazione è determinata da una forte riduzione delle entrate fiscali, parzialmente compensata da minori spese per interessi e da minori spese al netto di interessi. A fronte di tali dati, con un valore tendenziale dell'indebitamento netto per il 2013 pari al 2,4 per cento del PIL, il valore programmatico dell'indebitamento netto, inclusivo dell'intervento di pagamento dei debiti pregressi, si dovrebbe attestare al 2,9 per cento, al di sotto del limite imposto dalla normativa europea. In ragione della delicatezza dell'argomento e del pericolo di sforamento del predetto limite, è stato chiesto al Governo di chiarire meglio, in sede di redazione dell'imminente Documento di economia e finanza, gli andamenti delle entrate e delle spese, gli effettivi dati 2012 per le diverse tipologie di imposta e le valutazioni in termini di effetti di trascinamento. Su tali aspetti, il Governo ha fornito le necessarie rassicurazioni, chiarendo fra le altre cose che le minori spese per interessi nel 2013, valutate in circa 5,3 miliardi, derivano dalla riduzione prevedibile in base all'attuale curva forward dei tassi di interesse sui titoli pubblici italiani al confronto con quella della scorsa estate e dall'aumento, già preso in considerazione, connesso all'emissione di nuovo debito per il finanziamento del programma straordinario di pagamenti. La Relazione evidenzia quindi come vi sia la necessità di affiancare all'opera di consolidamento dei conti pubblici specifiche azioni di sostegno, capaci di fronteggiare l'accentuata debolezza della domanda interna, stimolandone la ripresa già nella seconda parte dell'anno in corso. Lo strumento idoneo a favorire un'immediata immissione di liquidità nel sistema economico viene individuato nello sblocco dei pagamenti dei debiti della pubblica amministrazione verso i propri fornitori, manifestando l'intenzione di procedere in questa direzione attraverso un provvedimento d'urgenza. Sotto un altro profilo, l'impatto positivo del provvedimento potrebbe venire anche dal rafforzamento e dall'implementazione delle misure straordinarie intraprese nel corso del 2012, aventi le medesime finalità dì quelle in oggetto, ed in particolare quelle previste dall'articolo 35 del decreto-legge n. 1 del 2012, al fine di accelerare il pagamento dei debiti di fornitura della pubblica amministrazione. Il circuito delle certificazioni predisposto non dovrà essere interrotto, e ciò non solo in ragione della certezza dei pagamenti dei debiti pregressi che verranno messi in pagamento nei prossimi due anni, ma anche in funzione degli altri pagamenti dei pregressi che rimarranno fuori dalle misure adottate e degli eventuali nuovi debiti che potrebbero accumularsi in futuro. In tal senso, da subito, nel decreto che dovrà essere emanato, si dovranno affrontare i nodi problematici che hanno finora impedito alla piattaforma elettronica di funzionare, tanto da consentire la certificazione di soli 3 milioni di euro di debiti pregressi. La problematica dei ritardati pagamenti delle pubbliche amministrazioni, oltre che dal lato dello smobilizzo dei debiti pregressi, è stata affrontata negli scorsi mesi anche prevedendo nuove modalità di comportamento delle pubbliche amministrazioni attraverso il recepimento, con il decreto legislativo 9 novembre 2012, n. 192, della direttiva dell'Unione europea n. 7 del 16 febbraio 2011. A pochi mesi dall'entrata in vigore del predetto decreto, emergono evidenti e profonde problematiche che, anche in questo caso, necessitano di una rapida soluzione proprio in funzione del rafforzamento dell'efficacia complessiva dell'azione intrapresa dal Governo su tale tema. Nello specifico del documento in esame, le misure per l'accelerazione dei pagamenti variano a seconda della tipologia degli enti. All'intervento proposto sono interessate le amministrazioni centrali, gli enti territoriali e quelli del Servizio sanitario nazionale, per importi previsti pari ad una quota superiore al 40 per cento del totale dei debiti commerciali delle pubbliche amministrazioni, stimati dalla Banca d'Italia in 91 miliardi, di cui 11 ceduti pro soluto a intermediari finanziari. Nel corso dei lavori il Governo ha chiarito che il riparto del programma straordinario prevede circa 19 miliardi a vantaggio degli enti territoriali, 14 miliardi per la sanità, 7 miliardi per lo Stato. Per i debiti delle Regioni e degli enti locali si prospetta un allentamento dei vincoli del Patto di stabilità interno, che consentirà l'utilizzo degli avanzi di amministrazione; l'esclusione dal Patto delle Regioni dei pagamenti effettuati in favore degli enti locali sui residui passivi a cui corrispondono residui attivi nei bilanci degli enti locali; l'istituzione di fondi rotativi per assicurare la liquidità degli enti territoriali, con obbligo di restituzione in un determinato arco temporale. Per i debiti del comparto sanitario è prevista la concessione di un'anticipazione di cassa finalizzata al pagamento dei debiti relativi ad operazioni già conteggiate negli esercizi finanziari precedenti ai fini del calcolo dell'indebitamento netto, da restituire secondo un piano di rientro. Infine, attraverso le giacenze di tesoreria dovrebbe provvedersi ai rimborsi fiscali pregressi a carico dello Stato. La Relazione evidenzia come occorra tenere conto che una parte dei pagamenti confluirà nel settore creditizio, attesa l'avvenuta cessione agli intermediari finanziari, da parte delle imprese, di una quota dei propri crediti commerciali. A tale riguardo si osserva come ciò riduca l'immissione di liquidità nel sistema economico, ma favorisca comunque in via indiretta l'economia, poiché l'accelerazione dei pagamenti dovrebbe determinare una attenuazione delle tensioni sull'offerta di credito e una riduzione dei tassi di interesse per la clientela. La Commissione, attraverso gli interventi di tutti i Gruppi politici, ha manifestato un forte indirizzo al Governo affinché, in sede di attuazione per decreto, siano individuate le forme convenzionali e di monitoraggio in grado di garantire che l'afflusso di nuova liquidità sia interamente destinato al sostegno dell'economia reale e delle imprese. Per quanto riguarda i riflessi sul conto economico delle amministrazioni pubbliche, le misure in questione comporterebbero maggiori pagamenti in conto capitale per circa 7,8 miliardi, determinando un peggioramento dell'indebitamento netto di 0,5 punti di PIL nel solo 2013. Il ridotto effetto atteso sul saldo di indebitamento netto evidenzia che la quota maggioritaria dell'intervento riguarderà l'accelerazione dei pagamenti a fronte di residui passivi di parte corrente, che hanno effetto solo su fabbisogno e debito. Sempre al fine di poter valutare compiutamente l'impatto del provvedimento, è stato chiesto al Governo, in sede di decreto di attuazione, di fornire chiarimenti in merito all'entità dello stock di residui passivi esistenti e alla sua composizione tra parte corrente e in conto capitale. Una piccola quota del margine di peggioramento dell'indebitamento netto del 2013, pari a circa 800 milioni, è destinata al finanziamento di nuovi investimenti produttivi che, in base alle decisioni dell'Unione europea, potranno essere scomputati dai parametri rilevanti per l'equilibrio strutturale dei bilanci. È passato, insomma, il principio di una golden rule, seppure vada ancora chiarito a quali classi di investimenti potrà essere applicato. In linea generale, dovrebbero essere coinvolti innanzitutto i cofinanziamenti nazionali dei fondi strutturali. La discussione, inoltre, ha chiarito che è interesse del Paese ottenere, nel confronto con le istituzioni europee, una interpretazione di questa regola che comprenda non soltanto i grandi progetti infrastrutturali, ma l'insieme delle misure di investimento che possono esercitare un impatto a breve positivo sulla crescita e sulla riduzione della disoccupazione, in particolare di quella femminile e giovanile. La materia presenta profili comunitari assai delicati e complessi tenuto conto, in particolare, che per l'Italia, nel maggio del 2013, dovrebbe concludersi positivamente - occorrerà impegnarsi perché questo risultato venga confermato - la procedura per disavanzo eccessivo. Le indicazioni provenienti dall'ultimo Consiglio europeo del 14 e 15 marzo 2013, pur contenendo l'invito agli Stati membri a intervenire contestualmente sul versante delle entrate e delle spese, adottando misure mirate a breve termine per promuovere la crescita e sostenere la creazione di posti di lavoro, non forniscono specifiche indicazioni riguardo al provvedimento in esame e, allo stato, rappresentano solo un segnale nella direzione di una maggiore flessibilità nell'applicazione delle regole vigenti che dovrebbe avere concrete ricadute soprattutto in materia di investimenti. Lo scorso 18 marzo, i Commissari dell'Unione europea agli affari economici e monetari e all'industria hanno diramato una nota congiunta nella quale, fra le altre cose, veniva manifestata la disponibilità della Commissione a cooperare con le autorità italiane per aiutare l'attuazione tecnica del piano di liquidazione del debito commerciale pregresso. La nota, pur rappresentando un'apertura verso le esigenze del nostro Paese, non ha chiarito se la liquidazione dei debiti commerciali possa effettivamente rientrare tra i fattori significativi e, soprattutto, quali concrete implicazioni ciò avrebbe nella valutazione delle istituzioni europee in merito all'impatto della misura sui nostri conti pubblici. Nell'informativa resa al Senato il 25 marzo scorso sul vertice europeo, il Presidente del Consiglio ha precisato che l'Italia deve rispettare la soglia del 3 per cento nel 2013, mantenendo a questo fine un adeguato margine di sicurezza. In caso contrario - com'è noto - il nostro Paese non uscirebbe dalla procedura di deficit eccessivo e perderebbe quindi ogni possibile vantaggio. Sembra evidente che il parziale cambiamento di linea delle sedi comunitarie sulle prescrizioni in merito alla finanza pubblica italiana e la nuova flessibilità accordata per i pagamenti pubblici e per la «mini» golden rule necessitano di un ulteriore forte passo in avanti. Se da un lato sembra assolutamente necessario che il Paese mantenga la ritrovata credibilità in materia di stabilità finanziaria e sia vigile sull'andamento dei conti pubblici, dall'altro occorre continuare un confronto serrato con le istituzioni europee finalizzato a rendere il più possibile efficaci ed ampi i margini di flessibilità, anche con riferimento a ulteriori interventi di sostegno all'economia e all'occupazione, in particolare giovanile, senza incorrere in infrazioni alle regole. Azione questa che rischia di diventare debole e poco credibile se non supportata da una ritrovata coesione nazionale e dal lavoro quotidiano di una compagine governativa autorevole di fronte all'Europa e capace di generare fiducia nel nostro Paese. In conclusione, nel raccomandare al Senato l'approvazione della Relazione in esame, è importante sottolineare che si tratta di un atto che apre la strada ad un importante provvedimento di stimolo all'economia e all'occupazione, i cui aspetti specifici e di merito potranno essere esaminati in sede di esame dello stesso, anche alla luce degli indirizzi predisposti nella risoluzione parlamentare che ci accingiamo ad approvare. Al tempo stesso, non va dimenticato che all'origine dell'apertura europea verso questi nuovi margini di flessibilità resta una forte e motivata preoccupazione per il prolungamento della recessione economica nel nostro Paese. Nessuno può avanzare l'idea che il programma straordinario di pagamento dei crediti commerciali della pubblica amministrazione sia, al riguardo, risolutivo. Si tratta solo di un primo, seppure importante, passo, al quale se ne devono aggiungere altri. Questa preoccupazione deve essere al centro dell'impegno politico, programmatico e normativo di questo Parlamento e richiede che il Paese, adeguatamente rappresentato da un Governo autorevole, possa, con nuovo vigore e rinnovata speranza, riprendere una strada di crescita sostenibile.
2013-04-02	PD	SantiniGiorgio	Le cifre del Governo prevedono il PIL in calo dell'1,3 per cento per il 2013, in netto peggioramento rispetto alla Nota aggiuntiva del DEF 2012, e il tasso di disoccupazione in crescita fino all'11,6 per cento nel 2013 ed, ancora, fino all'11,8 nel 2014.
2013-04-16	LN	ConsiglioNunziante	Signor Presidente, c'è anche da far notare, però, che a fronte di queste enunciazioni piuttosto rilevanti a livello europeo, tanti sono i grandi scandali del presente che toccano la dignità umana ed ostacolano il godimento dei diritti umani, passando anche attraverso le problematiche legate al sociale, alla povertà, alla disoccupazione e ad altre forme di esclusione sociale. Questo porta inevitabilmente a conflitti, e i conflitti calpestano la dignità delle persone.
2013-04-17	PD	FaveroNicoletta	Onorevole Presidente, onorevoli colleghi, vorrei parlare di un dramma nel dramma: il dramma del non lavoro che interessa migliaia e migliaia di lavoratori. Io provengo da Biella, un territorio nel quale abbondavano le aziende manifatturiere e dove c'era moltissimo lavoro. Ora, all'interno di questo dramma che vede 6.000 lavoratori che godono di ammortizzatori sociali, ai quali bisogna dare delle risposte, un tasso di disoccupazione femminile e giovanile superiore a quello nazionale e pari a ben il 37 per cento - di questi giovani il 76 per cento è inoccupato - ce n'è un altro, un dramma che ci vede in seria difficoltà: quello degli invalidi ai quali viene riconosciuta, da un'apposita commissione medica, un'invalidità superiore al 46 per cento. Queste persone hanno il diritto di iscriversi alle liste per il collocamento obbligatorio o mirato. Ebbene, con un'invalidità superiore al 74 per cento si ha la possibilità di andare in pensione con un sconto di due mesi per ogni anno lavorato e tale beneficio ha valenza soltanto dal momento dell'accertamento del grado di invalidità. Paradossalmente, la legge Fornero considera gli invalidi alla stregua delle persone considerate normali, fatta eccezione per il piccolo beneficio di cui ho parlato. Esiste poi un limbo, un cono d'ombra che colpisce la maggior parte delle persone affette da malattia, da menomazioni fisiche o sensoriali, intellettive, quelle che ogni giorno si devono recare nei centri di cura per riuscire a superare il loro handicap per andare a lavorare. Per le persone la cui invalidità è compresa tra il 46 e il 74 per cento non si riconosce alcun beneficio pensionistico e dunque vengono obbligate a lavorare fino all'età di 68 anni, cioè quasi 70 anni di età. Ebbene, le commissioni mediche, giustamente, sono sempre più severe. Si chiede poi che alle persone invalide - e riconosciute tali dalle apposite commissioni - aventi diritto al collocamento obbligatorio venga almeno applicato il vecchio sistema pensionistico. È impossibile immaginare che a fronte di una continua perdita di posti di lavoro come sta, signor Presidente, realmente accadendo nel mondo del lavoro...
2013-04-30	PD	GuerraMariaCecilia	Signor Presidente, onorevoli senatori, signori Ministri, colgo nella presentazione del Presidente del Consiglio due obiettivi primari per una crescita felice: lavoro e welfare universalistico. È in relazione a questi obiettivi che si devono individuare priorità e strumenti ed è in questa opera attenta che si può ricostruire la credibilità di una classe politica in grado di ben operare per i propri connazionali. La ripresa dell'occupazione passa innanzitutto per quella economica, che deve essere l'obiettivo principale e che, come è stato sottolineato dal presidente Letta, richiede un insieme articolato di interventi. È prima di tutto urgente la definizione di politiche industriali, da troppi anni assenti nel nostro Paese. In linea con quanto prevedeva il progetto «Industria 2015» dell'allora ministro Bersani, occorre individuare i settori strategici per la crescita del Paese e su di essi investire con continuità. Si può così creare fiducia nelle imprese che operano in quei settori e liberarle da quella incertezza che agisce da freno agli investimenti. Tra i settori strategici vanno sicuramente ricompresi il turismo e i beni culturali, molto importanti per il Sud del Paese. Si tratta di settori idonei ad occupare manodopera ad alto livello di istruzione e quindi particolarmente adatti ad attivare quell'occupazione giovanile così preoccupantemente bassa nel nostro Paese. Evitare eccessivi allungamenti dei tempi prima dell'ingresso dei giovani nel mercato del lavoro, che hanno conseguenze molto pesanti sia sulle prospettive di carriera che sui progetti di vita, deve essere il primo obiettivo delle politiche del lavoro. Ciò può richiedere anche strumenti eccezionali, che non devono però mai sfociare in quella deregulation che abbiamo conosciuto e che svilisce il lavoro e il lavoratore. Il DEF ci dice che uno dei fattori che maggiormente concorre a deterrminare la diminuzione prevista del PIL dell'1,3 per cento nel 2013 è la caduta della domanda interna. Questa informazione deve guidarci nella scelta degli strumenti di intervento. Per quanto riguarda, in particolare, il fisco, è evidente che le tante proposte di riduzione fiscale di cui si parla non potranno essere attuate tutte e subito. Bisognerà allora dare priorità a quelle che attivano una domanda che altrimenti non potrebbe esprimersi, come sin dall'inizio della crisi suggerisce il Fondo monetario internazionale. Sarà preferibile ridurre la tassazione sui redditi da lavoro medio-bassi, prevenire l'aumento dell'IVA, liberando così domanda di consumo rivolta a beni e servizi nazionali, e favorire misure del tipo «credito agli investimenti», specie nelle zone colpite dal terremoto. Analogamente, alleggerimenti sui prelievi patrimoniali (del tipo IMU sulla prima casa) andranno studiati prevedendo una riallocazione del gettito sui soggetti a più alto reddito, il cui maggiore aggravio più difficilmente si tradurrebbe in minor consumo, e senza creare problemi di finanziamento ai Comuni. La finalità, sicuramente importante, di ridurre la pressione fiscale dovrà essere raggiunta con un rinnovato e finalmente continuativo contrasto all'evasione fiscale, compito che risulta facilitato dalla sempre maggiore cooperazione internazionale nella lotta ai paradisi fiscali. Anche investire in welfare e, in particolare, in servizi di cura per bimbi e anziani non autosufficienti è un prerequisito, non solo per la crescita, ma anche per una crescita felice. Investire in servizi di cura risponde, infatti, ai bisogni delle famiglie e, al tempo stesso, favorisce l'occupazione femminile, sia perché permette la conciliazione tra lavoro di mercato e lavoro domestico, sia perché crea posti di lavoro in un settore ad alta intensità di manodopera specialmente femminile, cosa particolarmente vera al Sud, dove è alta la disoccupazione nelle attività delle donne. L'ultimo rapporto sulla stabilità finanziaria della Banca d'Italia ci dice quanto sia importante garantire alle imprese, non solo la quantità, ma anche la qualità del credito, anche per preservare la stabilità del sistema bancario, senza il ricorso ad aiuti pubblici. Non bastano, allora, i pur importantissimi strumenti monetari come il fondo di garanzia e la patrimonializzazione dei confidi, ma occorre anche che i confidi diventino capaci di selezionare le imprese cui dare garanzie e monitorarle. Occorre promuovere ed estendere il rating di filiera per far godere alle piccole imprese subfornitrici il merito di credito delle imprese a monte. Due azioni ulteriori possono aiutare le piccole e medie imprese italiane: rendere efficiente la rete di...
2013-04-30	PD	ParenteAnnamaria	Per affrontare davvero la tragedia della disoccupazione giovanile, come la definisce il presidente Letta, dobbiamo impegnarci - Governo e Parlamento - su tre livelli. In primo luogo occorre alzare lo sguardo al mondo: è inaccettabile, nel terzo millennio, una tragedia come quella del Bangladesh, dove sono morte 400 persone che lavoravano in condizioni inaccettabili, con bassi salari e senza sicurezza.
2013-04-30	PD	ParenteAnnamaria	Questo argomento mi consente di passare all'ultimo livello di impegno, che è quello di una grande battaglia di civiltà e di moralizzazione della vita pubblica: le pari opportunità di accesso. Un dato da lei sottolineato è molto indicativo: soltanto il 10 per cento dei giovani italiani con il padre non diplomato riesce a laurearsi. Aggiungo alcuni dati per rendere ancora più evidente la frontiera del nostro impegno: il 24 per cento dei nostri giovani non studiano e non lavorano, e la disoccupazione femminile giovanile nel Sud è pari al 56 per cento.
2013-04-30	PD	ZandaLuigi	Signor Presidente, signor Presidente del Consiglio, i senatori del Partito Democratico con i loro interventi in discussione generale hanno illustrato la posizione del nostro Gruppo sul suo programma, del quale condividiamo i contenuti, gli obiettivi ambiziosi, l'analisi realistica su cui si fonda, e nel quale soprattutto abbiamo avvertito una forte consapevolezza della profondità e vastità della crisi e la conseguente necessità di affrontarne complessivamente tutti gli aspetti. Un Governo che voglia invertire la spirale di sfiducia e impostare soluzioni durature ai mali del Paese deve trovare la forza di affrontare simultaneamente il controllo dei conti pubblici, l'urgenza della crescita e la priorità assoluta della giustizia sociale, della lotta alla povertà e alla disoccupazione, del sostegno alle famiglie. Dalla sua felice denominazione, «Governo di servizio», nasce la grande aspettativa che lei poco fa ha sottolineato, caro Presidente. Servizio all'Italia, servizio alla pace sociale, alla tenacia e all'impegno degli imprenditori e dei lavoratori; servizio verso tutti coloro che hanno diritto ad avere una possibilità di farcela; servizio ai talenti dei nostri giovani e delle nostre donne, che sono davvero l'investimento più sicuro per il benessere nostro e delle future generazioni.
2013-05-06	LN	BisinellaPatrizia	Nel suo insieme, ad analizzare i dati del DEF, il quadro della finanza pubblica appare sì migliorato nei suoi avanzi primari, ma rimane il problema del debito. I dati sul PIL sono tristemente eloquenti (-2,4 per cento nel 2012), con una produzione industriale che si è assestata, lo scorso dicembre, a 1.389 miliardi di euro, in calo di quasi 24 miliardi di euro rispetto allo stesso periodo del 2011. Non si può sorridere nemmeno se si guarda ad indicatori come il rapporto deficit -PIL, laddove l'attuale valore prospettato per il 2013, pari al 2,9 per cento, al di sotto - pare - della celebre asticella del 3 per cento, ma sconta una sovrastima di oltre un punto percentuale rispetto a quanto pronosticato dal Governo uscente non più tardi del mese di ottobre scorso. Tra l'altro, i dati di questi ultimi giorni che vengono elaborati dalla Commissione europea parlando di un deficit del 3,3 per cento e di un debito in salita che arriva al 134,2 per cento nel 2014. Non sono passati, in realtà, che pochi mesi da quando il Governo Monti, all'interno della legge di stabilità, previde un andamento dell'indebitamento netto per il 2013 nell'ordine dell'1,8 per cento, mentre invece oggi scopriamo, analizzando i dati di questo Documento, ripeto, solo a qualche mese di distanza, che in realtà il valore è ben maggiore. E questa non è certo una casualità. Né si può cercare di giustificare questo trend negativo con gli effetti dei più elevati pagamenti della pubblica amministrazione autorizzati dal recente decreto n. 35, che peraltro noi della Lega Nord auspicavamo e sollecitavamo da tempo. La causa principale di questa sovrastima è da ricercarsi nel negativo andamento della crescita del Paese. Lo scorso anno, infatti, il Governo uscente prospettò un PIL per il 2013 in calo di soli 0,2 punti percentuali rispetto al 2012, che pure era stato un anno orribile per la nostra economia. Oggi si scopre invece che la crisi arriverà a portare tale valore a -1,3 per cento, ossia alla recessione economica, che non terminerà nemmeno quest'anno. Si parla, infatti, di una contrazione del PIL dell'1,5 per cento per il 2013 e di una crescita dello 0,5 per cento per il 2014. Guardando poi anche i dati sulla disoccupazione, che a noi stanno particolarmente a cuore, non si può non essere allarmati. Quei dati, infatti, sono a dir poco preoccupanti, perché nelle nuove previsioni della Commissione europea la disoccupazione raggiungerà l'11,8 per cento nel 2013 e sfonderà la soglia del 12 per cento, arrivando al 12,2 per cento, nel 2014, contro le stime che erano state fatte nel mese di febbraio, rispettivamente, dell'11,6 per cento e del 12 per cento. Anche se poi è vero che Bruxelles afferma che nel 2014 sarà finalmente attesa una stabilizzazione. La perdita di competitività che abbiamo registrato in Italia è da addebitarsi a dinamiche salariali non legate alla produttività. Noi questo lo dicevamo da tempo e in sede di audizione presso le Commissioni speciali in seduta congiunta lo hanno rilevato anche ISTAT e CNEL. Com'è stato dunque possibile prospettare tassi di crescita, quando poi invece si evidenzia, solo qualche mese dopo, che tale ripresa in realtà non esiste? Dobbiamo pensare che forse l'eccessivo ottimismo di chi ci ha preceduto, di chi ha preceduto questo Governo, che è senz'altro incolpevole, abbia portato a sopravalutazioni del tutto infondate o non sostenute da verifiche empiriche? Forse si è trattato di errori finalizzati alla campagna elettorale di qualcuno.
2013-05-06	M5S	CatalfoNunzia	Signor Presidente, signor rappresentante del Governo, colleghi, secondo le rilevazioni ISTAT a marzo 2013 il tasso di disoccupazione in Italia si attesta sull'11 per cento, in aumento di 1,1 punti percentuali rispetto ai 12 mesi precedenti.
2013-05-06	M5S	CatalfoNunzia	È sotto gli occhi di tutti che le politiche volte all'aumento della flessibilità del lavoro hanno portato a livelli salariali più bassi e ad una minore sicurezza dell'impiego. L'Italia è diventata una Nazione di cassintegrati, esodati, disoccupati, precari ed emigranti. Il commissario europeo Andor, nel corso dell'incontro tenutosi a Dublino il 29 aprile ultimo scorso, ha comunicato un dato preoccupante: il tasso di disoccupazione dei giovani tra i 15 e i 24 anni in Italia è pari al 38,4 per cento.
2013-05-06	M5S	MolinariFrancesco	Dall'esame del Documento di economia e finanza sembra che si stia per uscire dalla procedura di infrazione, su cui spera il Governo per attuare le politiche economiche cosiddette flessibili di rientro; ma nel leggere i dati OCSE dell'altro giorno ne dubitiamo fortemente. Infatti, il rapporto diramato ci parla di un deficit del 3,3 per cento nel 2013 e del 3,8 nel 2014, al netto della sospensione dell'IMU. Dietro questi numeri, che ci raccontano di una politica di cieco rigore applicata come un dogma, ci sono gli effetti devastanti che hanno prodotto e producono sulla società civile; ma gli impegni che abbiamo sentito prendere dal Governo e ribadire dal ministro Saccomanni sono in una continuazione: prima il rigore, poi la crescita; promesse in continuità con quelle che il popolo italiano ha sentito pronunciare dal professor Monti all'atto della fiducia, che voi tutti avete concesso e conferito, quando subentrava al Governo Berlusconi, sottoscrittore di quei patti con l'Europa. Promesse che parlavano di rigore, equità e crescita; di esse in realtà il popolo ha subito soltanto la prima, pagandone un alto tributo, anche in termini di suicidi, come ci raccontano drammaticamente le quotidiane cronache giornalistiche. Troppo spesso, infatti, si riportano casi di piccoli e medi imprenditori che si sono sentiti abbandonati, e in quell'atto estremo hanno trovato l'unica forma di protesta; o come il sindacalista Burgarella, che si è impiccato con in mano la Costituzione che questa classe politica ha tradito nei suoi principi più profondi. Ricordiamo bene quelle promesse non mantenute, perché noi siamo parte di quel popolo che le ha subite sulla propria pelle, e il nostro primo impegno come unica vera forza di opposizione sarà chiamarvi a risponderne alla storia, anche perché il grande capitale economico-finanziario di natura speculativa è rimasto inviolato, come impuniti sono rimasti quegli infedeli uomini delle istituzioni che hanno agevolato l'opera demolitrice dello Stato sociale, senza intaccare gli sprechi della politica, lasciando del tutto inalterati i privilegi di classi parassitarie e improduttive e mettendo in dubbio, nel contempo, diritti civili e sociali. Un recente studio del Fondo monetario internazionale ha rilevato come i piani di austerità fiscale hanno un impatto negativo sulla crescita, maggiore di quanto finora stimato. Il modello utilizzato anche dalla Commissione europea e su cui si sono basati tutti i programmi di aggiustamento indicava il moltiplicatore fiscale poco impattante sulla minor crescita. I nuovi calcoli dimostrano, invece, che, dallo scoppio della crisi del 2008 a oggi, in realtà si è innescata una spirale negativa superiore alle previsioni, fra tagli fiscali e recessioni. Considerazioni ancor più vere per la clamorosa svista storica di Reinhart e Rogoff, che fa crollare uno dei dogmi su cui si è retta per diversi decenni la politica del rigore, e cioè che quando il rapporto tra debito pubblico e prodotto interno lordo supera il 90 per cento la crescita si blocca e si entra in recessione, come evidenziava di recente sul «Financial Times» Martin Wolf. Nel luglio del 2012 il nostro Parlamento ha ratificato due importanti trattati, quello sul fiscal compact e quello sul meccanismo europeo di stabilità, che dreneranno ulteriori spazi finanziari alla nostra economia: già il fabbisogno di aprile - ha appena diffuso i dati il Ministero dell'economia e finanza - ne ha risentito con un peggioramento per il pagamento della sottoscrizione del capitale per circa 2.800 milioni di euro. L'impianto così precostituito risulta un'enorme contraddizione: si strangola l'economia reale con misure di austerità per uscire dalla crisi del debito e nello stesso tempo quest'ultimo lievita a dismisura, anche per effetto delle stesse strategie volte a ridurne la consistenza, con la conseguenza che la cosiddetta forbice sociale si è ulteriormente allargata: sono aumentati i poveri e quelli vicino alla soglia di povertà e i pochissimi ricchi hanno continuato a guadagnare e ad arricchirsi. In pratica, si è effettuata una redistribuzione della ricchezza in senso inverso, aumentando quella di coloro che hanno contribuito a creare la crisi a discapito di coloro che l'hanno subita. Il Movimento 5 Stelle ribadisce che, nell'ambito del descritto quadro congiunturale, che è in peggioramento e non solo per i dati diffusi dall'OCSE, non è pensabile una nuova manovra economica pesantemente depressiva. Al contrario, servono scelte coraggiose e innovative. Non è un caso che sabato la BCE ha ulteriormente ridotto i tassi e per la prima volta ha fatto intendere che si riserva di portare in negativo i tassi sui depositi che le banche hanno presso di essa per costringerle a investire: l'unica manovra di tipo monetario che le è possibile operare, visto che per statuto non può stampare moneta. In risposta all'eclatante fallimento del sistema di austerità, occorre porre in essere una diversa politica europea, attraverso misure anticicliche che prevedono anche la rinegoziazione del Trattato di Maastricht e del fiscal compact al fine di rilanciare una nuova Europa. Serve una maggiore democrazia nella governance europea, che ponga al suo centro il benessere dei cittadini europei, e non il mito dello sviluppo e della crescita che ci ha trascinato nella situazione attuale. Va inoltre ridefinito il ruolo della BCE, che dovrebbe diventare prestatore di ultima istanza per i diversi debiti pubblici ed inserire tra i suoi obiettivi il perseguimento della piena occupazione e favorire quegli investimenti produttivi utili alla riconversione ecologica del nostro sistema produttivo. La moneta unica europea, se ha permesso per anni una certa stabilità dell'Eurozona, nascondendo l'evidente diversità economica tra nazioni, lo ha fatto a prezzo di una rigidità che oggi è pericolosa in un periodo di crisi prolungato come questo. Nonostante tutto, la strategia economica che abbiamo letto nel DEF 2013 è ancora indirizzata ad imporre sacrifici, è a senso unico, con il debito che rimane inchiodato, anzi cresce, la disoccupazione che aumenta, così come le tasse, mentre calano i consumi, e con una totale assenza di un progetto organico per il raggiungimento degli obiettivi nazionali e soprattutto di un chiaro coraggio di governare l'Italia per la realizzazione dei target di Europa 2020. Sono ormai anni che sentiamo parlare di promesse, di dogmi sui vincoli di bilancio, di risanamento dei conti, di rapporto deficit -PIL, di spread, di debito pubblico, di tagli alla spesa pubblica, di diktat che arrivano dall'Europa e che vorrebbero trasformare il nostro amato Paese in un'equazione matematica, in nome di un'asserita quando indimostrata scientificità dell'economia. Finché la politica e l'economia preferiranno rispettare dei numeri e dei dogmi contabili, piuttosto che dei principi di umanità, le vite dei cittadini varranno zero. Sono le azioni e il lavoro degli uomini che danno valore al denaro, non asettici parametri! E senza uomini, donne e soprattutto giovani questa nazione è destinata a scomparire. Che forza ha uno Stato se si inchina all'ideologia dei vincoli contabili che generano solo la miseria sociale? Potrà mai godere di onore storico uno Stato che ha omesso di garantire il benessere sociale ai propri giovani, tanto da regalare loro un presente di disperazione e un futuro senza speranza? Che dignità ha un Paese che toglie la speranza al suo popolo? Di che cosa è espressione una politica che trascura di accrescere la cultura, l'istruzione e la civiltà del suo popolo? La politica e l'economia sono state trasformate in un'arma di morte, in un ricettacolo di numeri, di vincoli e di parametri che non hanno più alcun legame con la realtà, con il diritto di ogni persona di vivere un'esistenza libera e dignitosa. Chi osanna ideologicamente il rispetto dei vincoli non è più in grado di vedere la bellezza della vita, non è più in grado di difenderla, non è più in grado di fare politiche che se ne prendano cura, non è più in grado di fare leggi che difendono a spada tratta la cultura e l'istruzione dei giovani come un bene fondamentale per costruire la speranza del futuro. Invece di idolatrare la contabilità della morte, noi vogliamo fare leggi e politiche - indicate nella nostra relazione - che si occupano dell'economia della vita. Vogliamo misurare quel benessere equo e sostenibile che darà valore alla qualità dell'educazione di un essere umano, anche se non farà crescere il portafoglio dei soliti noti. E se proprio dobbiamo mettere dei vincoli, mettiamo dei vincoli di umanità, di dignità della persona sotto i quali non si può scendere, introduciamo delle procedure di infrazione che colpiscano tutti coloro che con dolo hanno approvato leggi di bilancio che hanno determinato disastri economici contrari ai diritti universali dell'uomo. Ogni individuo, in quanto membro della comunità, ha diritto alla sicurezza sociale, nonché alla realizzazione, attraverso lo sforzo nazionale, dei diritti economici, sociali e culturali indispensabili alla sua dignità ed al libero sviluppo della sua personalità. Ogni individuo ha diritto alla libertà di scelta dell'impiego, a giuste e soddisfacenti condizioni di lavoro e alla protezione contro la disoccupazione. Ogni individuo ha diritto ad una remunerazione equa e soddisfacente, che assicuri a lui stesso e alla sua famiglia un'esistenza conforme alla dignità umana. Ogni individuo ha diritto ad uno Stato a cui stia a cuore il futuro del suo popolo e che si adoperi con tutte le sue forze per ripudiare i vincoli che generano morte e miseria e propugni, invece, l'economia della vita. È arrivata l'ora, prima di ulteriori e più radicali strappi sociali, che si discutano i trattati, che la politica riprenda a fare quello a cui è demandata, trattati che non sono legge scritta sulla pietra. Che si ripensi alla visione di un'Europa dei burocrati e delle banche, perché il Movimento 5 Stelle è per un'Europa dove i popoli vivono liberamente e in armonia e in cui deve trovare centralità il Parlamento europeo! Per questo vi proponiamo di votare un Documento di economia e finanza che parla di futuro e speranza e di risorse da cui recepire i fondi per realizzarne gli obiettivi. Alla luce delle considerazioni su esposte si ritiene che il DEF 2013 non abbia alcuna programmazione di medio e lungo periodo che dia speranze al nostro Paese e, pertanto, si invita il Governo a recepire la nostra relazione e le osservazioni ivi contenute, nonché, la risoluzione che presenteremo a corredo. Si tratta di proposte delineate al fine di predisporre le misure più idonee per uscire da una crisi economica e sociale che non ha precedenti nella storia.
2013-05-06	PD	GattiMariaGrazia	Signor Presidente, siamo nella specialissima condizione di aver ricevuto il DEF da un Governo in prorogatio e di doverci esprimere attraverso una risoluzione che impegna un Governo diverso da quello che ci aveva inviato il DEF. Dal punto di vista economico e finanziario il DEF 2013 persegue l'obiettivo di conservare, nel periodo di riferimento, il pareggio di bilancio in termini strutturali, mentre, sotto il profilo delle riforme strutturali, si limita ad elencare le iniziative necessarie per dare attuazione alle riforme già approvate dal Parlamento e a fare il punto su quanto realizzato nell'anno 2012. Il Piano nazionale di riforme non prevede un'agenda di interventi e di riforme ritenute necessarie per il futuro, ma si limita a descrivere il consuntivo delle iniziative adottate dal passato Governo. La prerogativa di formulare linee per il futuro, che presuppongono scelte di indirizzo politico-legislativo o l'avvio di nuove politiche di vasto respiro, è stata lasciata al nuovo Governo. Quest'ultimo ha ottenuto la fiducia al Senato il 30 aprile e questo determina il ritardo nell' iter del provvedimento al nostro esame. Il nuovo ministro dell'economia e delle finanze Saccomanni, nell'audizione del 2 maggio, ha invitato il Parlamento ad approvare il documento che ci era stato presentato a saldi invariati e ha aggiunto: «Il Governo si impegna a presentare una Nota aggiuntiva al DEF nei tempi compatibili con la chiusura della procedura di disavanzo eccessivo, mediante la quale potrà assumere a pieno titolo gli obiettivi strategici recentemente espressi dal Presidente del Consiglio». Sulla base dell'azione di risanamento strutturale delle finanze pubbliche presentati dal DEF, il Consiglio Ecofin dell'Unione europea di maggio deciderà - e lo auspico vivamente - l'uscita dell'Italia dalla procedura di deficit eccessivo in cui era entrata nel 2009. Tuttavia, come evidenziato dai dati del DEF, l'aggiustamento dei conti pubblici, realizzato a tappe forzate nel breve volgere di un anno e mezzo e in un contesto di forte crisi economica internazionale, è avvenuto a costo di pesanti sacrifici da parte di cittadini e imprese. Ma non solo. La contrazione dell'economia si è aggravata, con conseguente perdita di numerosi posti di lavoro, e si sono ampliati il disagio sociale e il divario territoriale tfa Nord e Sud del Paese. Insomma sono aumentate le disuguaglianze. Secondo il CENSIS, fra i grandi sistemi dell'Eurozona, l'Italia è il Paese con più rilevanti diseguaglianze territoriali. Se analizziamo le dichiarazioni IRPEF, osserviamo che la Regione con il reddito medio complessivo più elevato è la Lombardia (23.210 euro), mentre la Calabria si attesta a 14.230 euro. A fronte di un reddito medio nazionale che si attesta a 19.655 euro (lasciatemi dire una cosa già citata dal senatore Rossi), i livelli di reddito del Mezzogiorno sono inferiori a quelli della Grecia (17.957 euro il Sud, 18.454 euro la Grecia). A proposito di disuguaglianze mi sembra significativo che il Centro-Nord, con 31.124 euro di PIL pro capite, sia vicino ai valori dei Paesi più ricchi come la Germania, dove il PIL pro capite è di 31.703 euro. Signor Presidente, il problema è che nel 2011 si è registrato un ulteriore allargamento del divario Nord-Sud rispetto al 2010. Per questo mi sembra importante che il ministro Saccomanni nell'audizione abbia affermato: «Il percorso che il nuovo Governo traccerà dovrà essere più orientato alla crescita, coniugando le politiche europee di stabilità con azioni decise per la ripresa dell'attività economica e dell'occupazione». Ed è sul binomio occupazione e sviluppo che vorrei svolgere solo poche riflessioni, a partire proprio dai dati del DEF che ci è stato consegnato, ma anche dal programma che il Presidente del Consiglio ci ha presentato e su cui ha ricevuto la fiducia, in attesa di poter discutere la Nota aggiuntiva. La ripresa dell'occupazione passa innanzitutto per una ripresa economica sostenuta e, come è stato sottolineato dal presidente Letta, richiede un insieme articolato di interventi in grado di far ripartire la domanda interna, di trovare soluzioni per una maggiore competitività del nostro sistema economico e, per tale via, aumentare il livello di produttività totale dei fattori. È prima di tutto urgente la definizione di politiche industriali, da troppi anni assenti nel nostro Paese. Occorre individuare i settori strategici per la crescita del Paese e su di essi investire con continuità. Si può così creare fiducia nelle imprese che operano in quei settori e liberarle da quella incertezza che agisce da freno agli investimenti. Il DEF 2013, per il periodo 2013-2017, prevede un innalzamento del tasso di disoccupazione negli anni 2013 e 2014, rispettivamente all'11,6 per cento e all'11,8 per cento, per poi progressivamente scendere in ragione della prevista ripresa economica al 10,9 per cento nel 2017. Questo significa che, se non cambia niente, l'uscita dalla situazione di crisi economica avverrà senza il riassorbimento, in termini percentuali, dei posti di lavoro persi a partire dal 2008. E se questo problema coinvolge l'Europa intera, noi non dobbiamo dimenticare che il nostro tasso dì disoccupazione è doppio rispetto a quello tedesco, e molto distante da quello registrato in Gran Bretagna, Giappone o Stati Uniti e che il dato relativo al tasso di attività della popolazione in età lavorativa ha lo stesso andamento negativo. L'ISTAT ci dice, inoltre, che la ricerca di personale da parte delle imprese diminuisce e la riduzione riguarda tutti i settori dell'economia. Questa situazione non è accettabile, il nostro primo obiettivo deve essere, quindi, generare lavoro, poi bisogna favorire l'ingresso al lavoro soprattutto per i giovani e le donne, in particolare al Sud, bisogna incentivarlo, utilizzando tutte le leve, compresa quella fiscale, con una attenzione particolare però: dovremo trovare soluzioni innovative, usare anche strumenti eccezionali, senza mai sfociare nella svalutazione del lavoro e delle regole, che abbiamo già conosciuto e che svilisce il lavoro e il lavoratore. Vorrei soltanto richiamare, Presidente, quanto detto dal Presidente del Consiglio rispetto alle urgenze: «Senza crescita, anche gli interventi di urgenza su cui siamo impegnati e che qui ribadisco - rifinanziamento delle casse integrazioni in deroga, superamento del precariato anche nella pubblica amministrazione, sarebbero insufficienti. In particolare, con i lavoratori esodati la comunità nazionale ha rotto un patto e la soluzione strutturale di questo tema è un impegno prioritario di questo Governo». Penso che con i tempi adeguati all'urgenza, gli approfondimenti necessari e la partecipazione coesa di tutti i livelli di governo coinvolti, dare soluzione a queste emergenze sia un primo passo essenziale.
2013-05-06	PD	SantiniGiorgio	Il DEF presentato dal Governo precedente rappresenta una sorta di bilancio conclusivo di interventi realizzati nel 2011 e nel 2012 per la stabilizzazione dei conti pubblici e soprattutto per riportare il rapporto deficit -PIL al di sotto del 3 per cento. Sotto questo profilo, va riconosciuta l'importanza per il Paese del raggiungimento dell'obiettivo che potrà permettere a brevissimo termine di uscire dalla procedura di infrazione per deficit eccessivo. Questo è sicuramente un risultato significativo, che va assolutamente preservato, anche in considerazione dei gravi costi sociali per poterlo raggiungere per le conseguenze che ha avuto sulla recessione dell'economia, 1'aumento della disoccupazione, la caduta dei redditi, la diffusa sofferenza delle famiglie e, delle imprese e le questioni previdenziali. In questo senso, la risoluzione dovrà certificare la validità del precorso di risanamento, soprattutto in funzione di aprire una fase nuova nella politica economica del nostro Paese, da negoziare in modo attivo e determinato con l'Unione europea, anche per le politiche di sviluppo da realizzare in tutta Europa. Il superamento della procedura per deficit eccessivo permetterà, con maggiori margini di flessibilità, di realizzare interventi per la crescita e per il lavoro. Sotto questo profilo dal DEF non riceviamo indicazioni risolutive, anche perché è sostanzialmente assente il Piano nazionale delle riforme. È necessario, quindi, colmare rapidamente questa lacuna da parte del nuovo Governo, come peraltro già indicato dal discorso programmatico del Presidente del Consiglio in occasione del voto di fiducia e dal Ministro dell'economia nell'audizione presso la Commissione Speciale. Ciò è ancora più necessario in considerazione delle previsioni che altri istituti stanno facendo in questi giorni, le quali risultano più negative rispetto alla crescita del PIL, soprattutto per l'aumento della disoccupazione nel 2013 e nel 2014. L'ISTAT, per esempio, oggi rileva che nel 2014 la disoccupazione supererà il 12 per cento. Il delicato equilibrio da preservare tra gli interventi per la crescita e il controllo dei conti pubblici induce ad essere chiari rispetto alle priorità, vista anche la limitazione delle risorse disponibili. Esse vanno dedicate prioritariamente ad interventi che possano rispondere alla grave emergenza sociale derivante dalla disoccupazione, provvedendo immediatamente al rifinanziamento degli ammortizzatori sociali, ad un piano per l'occupazione giovanile in collegamento con il programma europeo, alla proroga dei contratti temporanei in scadenza nella pubblica amministrazione, ad una soluzione del problema degli esodati. Altri interventi devono essere destinati alla riduzione del peso fiscale sugli investimenti delle imprese e sulle nuove assunzioni per aumentare la produzione, i servizi ed i redditi disponibili. A questo risultato deve concorrere anche una sollecita approvazione del decreto per il pagamento dei debiti della pubblica amministrazione verso le imprese, semplificandone i criteri e aumentandone l'incisività, sollecitando al tempo stesso una maggiore fluidità del credito bancario, tanto più dopo l'abbattimento dei tassi da parte delle BCE. Necessario è anche l'allentamento del Patto di stabilità interno per favorire gli investimenti dei Comuni in materia di sicurezza degli edifici e di risanamento del territorio, che potranno contribuire al rilancio di un settore volano come l'edilizia. Così come indispensabile è un riordino della normativa sulla tassazione della casa e degli immobili. Sul piano fiscale, partendo dalla rimodulazione dell'IMU, vanno privilegiati gli interventi che, riducendo la pressione fiscale sui redditi individuali e famigliari più bassi, possano determinare un maggiore aumento relativo della domanda interna e, quindi, incidere maggiormente sulla crescita. In questo ambito appare decisivo non dare corso all'aumento dell'IVA dal 1° luglio che, se realizzato, comporterebbe ulteriori effetti negativi sui consumi, da tempo in gravissima sofferenza. Infine, vanno indicati nel PNR due riforme importanti: la prima deve consistere in interventi più incisivi ed organici di contrasto all'evasione fiscale, che sappiano recuperare significative risorse da destinare alla riduzione del peso fiscale sui contribuenti, dando rapida attuazione alla delega fiscale già prevista, così come vanno perseguite con più efficacia le diffuse aree di corruzione; la seconda riforma deve comportare il controllo della spesa pubblica (o spending review ), preservando la qualità dei servizi pubblici (scuola, istruzione, innovazione, sanità). Tale obiettivo va realizzato combattendo sprechi ed inefficienze ed attuando con decisione i costi standard e le riforme istituzionali che riducano e accorpino con maggiore efficacia i livelli amministrativi.
2013-05-07	LN	BellotRaffaela	Non è un caso, onorevoli colleghi, che tra i preoccupanti numeri che il Documento porta alla nostra attenzione vi sia quello della disoccupazione, giunta anche questa in Italia ad una cifra in continuo peggioramento. Secondo dati confermati anche dalla Commissione europea, infatti, nel 2013 il tasso degli inoccupati giungerà a quota 11,8 per cento, per sfondare poi nel 2014 la soglia del 12 per cento. La causa è semplice: la ripresa economica mancante o troppo lenta per riuscire a dare ossigeno ad un mercato del lavoro in grave e difficile sofferenza.
2013-05-07	LN	BellotRaffaela	Una situazione che alcune fasce sociali stanno vivendo in modo ancor più drammatico: i numeri infatti sono impietosi quando si parla di giovani e di donne. Ben il 38 per cento degli under 24, infatti, è oggi privo di occupazione, mentre persiste purtroppo, per le donne, una situazione di forte disparità con l'altro sesso quando si tratta di trovare lavoro: a fronte infatti di una disoccupazione maschile stimata nell'ordine del 10,7 per cento, evidenziamo come quella femminile superi abbondantemente il 12 per cento. E che dire, onorevoli colleghi, di quelle persone con un'età compresa tra i 40 e i 50 anni, che hanno spesso una preparazione professionale elevata, alle spalle anni di lavoro e di contributi, ma davanti nessuna prospettiva lavorativa? Una situazione economica, pertanto, molto preoccupante, compresa anche da quella stessa Unione europea che oggi ci chiede di verificare il provvedimento in esame. La possibilità data da Bruxelles al nostro Paese di peggiorare il rapporto deficit -PIL per liberare spazi finanziari per il pagamento dei debiti della pubblica amministrazione verso le nostre aziende, infatti, è il chiaro ed inequivocabile segnale che anche gli eurovertici hanno finalmente compreso quello che noi stiamo sostenendo da troppo tempo: l'eccessiva austerità sta uccidendo la ripresa economica. Certamente c'è una notizia positiva, che probabilmente altrettanto positivamente avrà ripercussioni nel nostro Paese, se è vero che l'attuale Governo sta pensando di rivedere l'IMU. L'odiata imposta municipale, votata a larghissima maggioranza parlamentare con la sola ferma e decisa opposizione della Lega Nord
2013-05-07	PD	GuerrieriPaleottiPaolo	Signor Presidente, signori rappresentanti del Governo, colleghi senatori, il Gruppo del Partito Democratico voterà a favore della proposta di risoluzione comune n. 3. La fotografia dell'Italia che emerge dal DEF è stata a lungo dibattuta in queste giornate. È quella di un'economia che compie un passo importante verso l'aggiustamento dei conti pubblici, ma che deve fronteggiare una situazione a dir poco allarmante per quanto riguarda il suo stock di debito, per quanto riguarda le sue prospettive di crescita e, di conseguenza, la drammatica fragilità del suo mercato del lavoro. Allo stesso tempo, proprio perché il DEF quest'anno assume la peculiare natura di documento di transizione che, quindi, andrà necessariamente aggiornato, il dibattito e la risoluzione pongono l'accento sul percorso di politica economica che con il voto di oggi deve prendere forma e lungo il quale il Governo e le forze in Parlamento che lo sostengono si impegnano a muoversi nelle prossime settimane. È su questo percorso che vorrei brevemente soffermarmi perché esso sarà decisivo per far ripartire la nostra economia. È un percorso che si può riassumere in tre passaggi importanti. Il primo è quello che impone di uscire ora dalla procedura di infrazione legata al deficit eccessivo per poi impostare subito dopo - ed è questo il secondo passo - un insieme di misure per fermare la spirale recessiva in atto e sostenere il rilancio dell'occupazione. Come terzo passaggio occorre negoziare questo pacchetto con l'Europa perché ci sia concesso il tempo adeguato e necessario per realizzare le misure di rilancio facendo leva proprio sulla flessibilità che nel frattempo avremo guadagnato. Quanto al primo passaggio di questo percorso, credo ci sia ormai un ampio consenso sul perché ci conviene uscire dalla procedura di deficit eccessivo. È stato ricordato da più parti che i benefici saranno sostanziali in termini di ulteriori margini di flessibilità per la nostra politica economica, sia come risorse in più da impiegare per investimenti, sia come risorse necessarie per finanziare le misure per l'occupazione. Sono state poi giustamente ricordate anche le diminuzioni di cui potremo godere a seguito di un'ulteriore riduzione degli spread e dei nostri tassi d'interesse proprio per l'enorme massa di liquidità che oggi è a disposizione a livello mondiale. Allo stesso tempo lo sforamento non ci porterebbe altro, nell'immediato, che una manovra aggiuntiva che la Commissione europea e l'Europa ci costringerebbe a fare. Il secondo passaggio è altrettanto decisivo rispetto al primo e riguarda le misure da intraprendere e che Bruxelles si aspetta dal nostro Governo nelle prossime settimane come Nota di variazione del DEF perché possa vidimare entro fine mese la nostra ritrovata virtù fiscale. Come sappiamo, lo sforzo di aggiustamento portato avanti in questi ultimi diciotto mesi è costato moltissimo ai nostri cittadini in termini di caduta della produzione e aumento della disoccupazione. È quindi pienamente condivisibile che il Governo abbia ribadito che la sua stella polare, la stella polare della politica economica, sarà il lavoro e il rilancio dell'occupazione. Ma per avere qualche speranza di successo è necessario mettere in campo un articolato insieme di misure, che siano in qualche modo fatte di riduzione delle imposte e varo di nuovi investimenti, che devono stimolare la domanda e l'offerta di lavoro, accompagnate da un deciso rilancio delle riforme strutturali. Come sappiamo, si tratta di misure inderogabili che devono essere varate nell'immediato, ed è stato più volte ricordato: lo stop all'IVA, il rifinanziamento della cassa integrazione in deroga, il pagamento dei debiti della pubblica amministrazione. Ma altri interventi sono altrettanto importanti e andranno varati nelle prossime settimane. Il problema è che le risorse sono molto scarse e i margini di manovra sono molto stretti. Serve dunque una lista di priorità e operare delle scelte che siano coerenti con tali priorità. Se il criterio è, e non può che essere, il sostegno alla crescita e all'occupazione, è evidente che la priorità va data al taglio delle imposte sul lavoro, a partire dall'eccessivo cuneo fiscale che rende costoso alle imprese assumere, fino all'IRPEF troppo alta sui lavoratori a basso reddito. In un tale approccio, l'imposta sulla proprietà immobiliare, l'IMU, va per ora rinviata e andrà rimodulata, riequilibrata, allineando i valori catastali a quelli di mercato, come già proposto dal Partito Democratico, ma non può essere certo eliminata per tutte le prime case: non avrebbe senso economico e non verrebbe capito dai nostri partner europei, dal momento che la tassa sulla prima casa si paga in tutta Europa. Il rischio è che il pacchetto d'interventi che presenteremo in Europa venga scambiato per un mero allentamento dell'opera di risanamento intrapresa fin qui. In questo caso il rischio è di indebolire fortemente la nostra posizione negoziale quando ci presenteremo per chiedere più flessibilità. Com'è noto, l'Europa paga duramente un approccio sbagliato, tutto impostato sull'austerità, che non tiene conto delle necessarie misure in termini di politica economica della crescita. C'è la novità positiva di una flessibilità che, dopo il Consiglio europeo di metà marzo scorso, viene concessa ai Paesi più in difficoltà, e quindi anche al nostro. Naturalmente questo non sarà sufficiente a modificare le tendenze in atto in Europa, ma è uno spazio importante per quanto riguarda la nostra politica economica, e quindi uno spazio da sfruttare al meglio. L'Italia può chiedere, insieme ad altri Paesi, di scorporare dal calcolo del deficit una serie di misure che possono essere non computate ai fini del rispetto dei parametri europei; può chiedere il finanziamento di programmi per il sostegno all'occupazione, soprattutto in favore dei giovani. Ciò è previsto nella delibera del Consiglio europeo dello scorso metà marzo. Ma dobbiamo intenderci bene, perché sarà un confronto duro, visto che si tratta di norme da interpretare: sarà un confronto duro soprattutto con i Paesi creditori. La Germania ha quasi raggiunto la piena occupazione e a settembre affronterà le elezioni. Ovviamente ci vorrà abilità e fermezza, ma molto dipenderà dalle carte con cui ci presenteremo, ovvero dalla qualità e dalla coerenza del pacchetto di misure che metteremo sul tavolo europeo. In qualche maniera, questo risulterà il nostro asse decisivo. Dobbiamo tenerlo bene a mente allorché ne discuteremo nelle prossime settimane. È evidente che ciò che serve è disegnare una strategia e un quadro d'insieme che siano coerenti. Questo è l'impegno che attende il Governo, ma anche il Parlamento, nelle prossime settimane. Non dimentichiamo che l'obiettivo ultimo di questi interventi resta il miglioramento della produttività e dell'efficienza in tutti i comparti del nostro sistema, perché solo in questo modo si riprenderà a crescere. Diversamente, finiremo semplicemente con il correre dietro all'emergenza, e il rischio maggiore è che mancheremo decisive opportunità di rilancio della nostra economia. Il Gruppo del Partito Democratico, nell'approvare convintamente la proposta di risoluzione n. 3 in esame, intende muoversi in questa prospettiva e contribuire all'elaborazione di questa strategia e di queste misure, soprattutto perché i cittadini italiani possano convincersi che i loro sacrifici, che sono costati molto, non andranno sprecati.
2013-05-16	LN	MuneratoEmanuela	Signor Ministro, prendiamo atto della sua risposta. Noi sappiamo che nei momenti di crisi - come sempre accade - a farne le spese sono i lavoratori, una categoria oggi più che mai in estrema difficoltà, a causa di una mala gestione della politica - vedi la riforma Monti-Fornero - e della scarsa capacità dei sindacati di tutelare i lavoratori. Ricordo che tanti segretari nazionali, di varie sigle sindacali, si sono seduti su qualche poltrona del Parlamento, dimenticando immediatamente il proprio ruolo, trasformandosi da rappresentanti dei lavoratori in schiavi del sistema. Il passato Governo ha registrato una disoccupazione in continuo aumento. Credo che, per poter risolvere parte dei problemi, bisognerebbe cancellare definitivamente la riforma Fornero e non farne una parziale revisione, come ha proposto l'attuale Governo. Quella riforma ha avuto effetti drammatici, soprattutto per la sterminata platea di esodati, persone che hanno sempre lavorato onestamente e versato contributi, e ora si trovano nel limbo. Signor Ministro, quanti lavoratori si sono suicidati per mancanza di lavoro? Padri di famiglia, che non hanno più stipendio per sfamare i propri figli. Non possiamo pensare di poter dire a una persona che ha perso il lavoro e non ha più stipendio o pensione che non possiamo risolvere il suo problema per mancanza di copertura. Questo Governo deve investire di più nel lavoro e nella produttività. Signor Ministro, i lavoratori non hanno bisogno solo di buoni propositi, ma di fatti!
2013-05-16	PD	GhediniRita	Signor Ministro, richiamo un tema già toccato da qualche collega negli interventi che mi hanno preceduto. Il Consiglio dei ministri di domani è chiamato a dare una prima risposta urgente per quanto attiene il rifinanziamento della cassa in deroga, come anche lei ha ricordato. La necessità è stimata in circa 1,5 miliardi di euro (a fronte di un saldo per il 2012, peraltro ancora incerto, di oltre 2,2 miliardi di euro) e già una quota del finanziamento prevista per il 2013 dalla legge di stabilità, a valere sulle risorse dei fondi interprofessionali per la formazione continua per i mesi da giugno a dicembre, comporta il rischio di sottrarre risorse ad interventi necessari a garantire la riqualificazione professionale e la ricollocazione dei lavoratori adesso protetti dagli ammortizzatori. Inoltre, le nuove norme per il rilascio della cassa integrazione straordinaria per le imprese sottoposte a procedure concorsuali e per il riconoscimento dell'indennità di disoccupazione per lavoratori discontinui, percettori di redditi bassi al di sotto della capacità contributiva, lasciano paradossalmente prive di sostegno proprio le persone che bordeggiano sul limite tra occupazione e disoccupazione. In questa condizione ciò che temiamo maggiormente è una competizione negativa tra politiche passive (necessarie) e politiche attive del lavoro (ancor più indispensabili), in luogo di una sinergia virtuosa che tenga insieme sussidi all'occupazione, creazione diretta e temporanea di posti di lavoro, formazione professionale, sostegno finanziario e servizi per la nuova imprenditorialità, servizi per l'orientamento e il collocamento lavorativo, politiche che sia l'Unione europea, che l'OCSE ci raccomandano per evitare la trappola della disoccupazione. Le chiedo perciò, signor Ministro, in quali tempi e con quali strumenti e risorse il Governo intenda far fronte all'emergenza di protezione del lavoro e del reddito delle persone colpite dalla crisi produttiva e come intenda affrontare l'emergenza dell'inclusione nei ruoli attivi di milioni di donne e uomini, in special modo giovani, la cui esclusione dal lavoro è in sé causa della crisi economica e sociale che colpisce il Paese.
2013-05-21	M5S	CrimiVitoClaudio	Marginalmente, benché non sia il tema principale dell'incontro di domani, leggiamo anche di strategie volte a lottare contro la disoccupazione giovanile, dimenticando, però, anche tutti coloro che giovani non sono più, che sono fuori dal mondo del lavoro, che non hanno prospettive e che alle loro spalle hanno delle famiglie. Leggiamo, sempre nella proposta di risoluzione, di unione economica e monetaria, puntualmente declinata con iniziative ben precise, ma pochi e generici riferimenti a una unione dei diritti e a un'unione dei popoli, e nessuna parola sulla fiscal compactness. Molti hanno detto di battere i pugni sul tavolo europeo: pugni con mani legate da questi strumenti.
2013-05-29	PD	ZandaLuigi	Signor Presidente, anch'io voglio ricordare, come ha fatto poco fa il presidente Schifani, che solo poche ore fa la Commissione europea ha proposto la chiusura della procedura di infrazione che dall'ottobre del 2009 grava sull'Italia per gli eccessivi deficit dei nostri conti pubblici. Il nostro debito è ancora elevatissimo, l'economia non cresce, ma la chiusura della procedura è la prima buona notizia dopo molti anni: merito degli italiani gravati dal fisco, dalla disoccupazione e dalle conseguenze di una crisi la cui durata sta provocando danni strutturali all'impianto complessivo della nostra società. Con la chiusura della procedura, l'Europa ci chiede di non interrompere il risanamento, ma di renderlo più strutturale, ponendo le premesse stabili perché il nostro Paese e l'Europa non debbano più vivere tempi così neri. Questo dibattito si chiuderà con un voto che ancora non entra nel merito delle riforme istituzionali. La mozione che i senatori del Partito Democratico voteranno e che è stata sottoscritta dai Gruppi che sostengono il Governo Letta indica la meta, la strada da percorrere, la procedura da seguire. Di riforme parleremo subito dopo e possiamo essere certi che sarà un dibattito molto vivo sul futuro delle nostre istituzioni. L'opera di risanamento che oggi serve all'Italia è stata paragonata alla ricostruzione nazionale dell'ultimo dopoguerra e, come tutti i paragoni storici, anche questo è molto azzardato, perché le differenze sono numerose. Ma tra fatti così diversi c'è un punto di relazione. Quando settant'anni fa, dopo il disastro della Seconda guerra mondiale, le forze politiche antifasciste si accinsero a rimettere in piedi l'Italia, compresero subito che il rilancio economico-sociale non avrebbe portato a nulla senza un assetto politico-istituzionale profondamente rinnovato. Capirono che l'opera di ricostruzione materiale e sociale non avrebbe dato buoni frutti se non fosse stata accompagnata da quel progetto politico che loro seppero inverare nel solido edificio della Costituzione, in una pubblica amministrazione rinnovata, in una classe dirigente all'altezza dei problemi. L'Italia aveva bisogno di dotarsi di un'architettura istituzionale e di un nuovo tessuto politico coerenti con la sfida della modernizzazione che andava faticosamente perseguendo. Questa simultaneità, questo intreccio tra la crisi economica e quella istituzionale, è il punto in comune tra ora ed allora, è il punto che oggi dobbiamo tenere bene a mente: la stretta relazione tra la riforma del sistema istituzionale e il rinnovamento del sistema economico. Oggi, con la mozione che tra poco approveremo, il Parlamento impegna il Governo e se stesso ad avviare a soluzione quella che Leopoldo Elia chiamava la «nostra infinita transizione costituzionale». Per certi versi, questa lunga transizione, che ha accompagnato vasta parte della nostra storia repubblicana, oggi può venire a maturazione proprio per la pressione della crisi. Quando si dice che dalle crisi può venire qualcosa di positivo, si allude a questa spinta, alla forza del riformismo e del cambiamento, senza la quale nessun grande ostacolo può essere superato. Basti pensare all'intuizione di Perassi che, con il suo ordine del giorno in Assemblea costituente, mirava a tutelare le esigenze di stabilità dell'azione di Governo e ad evitare le degenerazioni dal parlamentarismo. Da allora ad oggi la razionalizzazione del sistema parlamentare e del suo rapporto democratico con il Governo è rimasta nell'agenda delle riforme; ma, accanto ad essa, altre esigenze di manutenzione della Carta costituzionale si sono nel frattempo affacciate, collegandosi tra loro a vari livelli. Così, la necessità di riconoscere margini più ampi di autonomia agli enti territoriali, a fronte di una loro maggiore responsabilizzazione nella stabilizzazione dei conti pubblici: a ciò mirava il percorso avviato nel 2001 e rimasto incompiuto. A questo tema si collega la questione del superamento del bicameralismo paritario e la complessiva riduzione della rappresentanza parlamentare. Ed é da queste misure, oltre che dall'adeguamento della forma di Stato e di Governo e dei Regolamenti parlamentari, che passa la spinta volta a riavviare il percorso delle riforme. La crisi di legittimazione del sistema della rappresentanza politica, così visibile nel forte astensionismo registrato nelle elezioni amministrative di domenica scorsa, che il presidente Letta ha ricordato poco fa, non è soltanto l'ultimo, pesante prezzo pagato per le riforme mancate, ma è anche il frutto avvelenato delle numerose anomalie italiane e dei mutamenti più recenti subiti dalla Costituzione materiale e morale del Paese. Uno dei principali significati politici della eccezionale maggioranza che ha consentito la nascita del Governo del presidente Letta può essere proprio il superamento di alcune di queste anomalie. Oggi può aprirsi uno spazio politico del tutto nuovo per le riforme istituzionali e costituzionali; uno spazio che per il Partito Democratico deve ricomprendere, in primo luogo, la maggioranza di Governo, ma anche, a pari dignità, i Gruppi parlamentari di opposizione. A maggior ragione, è importante individuare con chiarezza gli obiettivi e riconoscere i livelli di connessione di ciascun tema, in modo da tenere assieme i fili di un percorso di riforma sensato e coerente. In questo quadro, la riforma della legge elettorale, a cui ancora poco fa anche il presidente Schifani ha fatto cenno, sarà un passaggio fondamentale, anche per la stessa tenuta dell'intero processo. È naturale - direi ovvio - sottolineare la stretta connessione tra la nuova legge elettorale e la forma che assumeranno Camera e Senato, ma è altrettanto necessario ricordare che per ogni intervento sull'attuale legge, che il Partito Democratico non ha mai voluto e della quale è persino dubbia la costituzionalità, le forze politiche non procederanno mai più con colpi di maggioranza. Ripetiamocelo sino alla noia: le regole del gioco si scrivono tutti insieme!
2013-06-25	LN	BitonciMassimo	Il Consiglio europeo proporrà, con il plauso del Governo italiano, l'ennesima strategia per la crescita e la lotta contro la disoccupazione, riproponendo formule cariche certamente di buone intenzioni ma di scarso valore concreto. L'occupazione, caro Presidente, non si crea per legge; si crea in un sistema economico dinamico, produttivo, favorevole alle imprese, funzionale, e in un mercato fatto di persone che guardano al futuro con fiducia.
2013-06-25	LN	BitonciMassimo	Porre con così grave ritardo la questione della disoccupazione come punto qualificante dell'agenda europea è già di per sé la più chiara attestazione del fallimento profondo del percorso comunitario. E purtroppo sappiamo anche già che il prossimo Consiglio europeo, secondo un rituale che ormai conosciamo, sarà una riunione di Capi di Stato e di Governo, le massime rappresentanze istituzionali, che in diverse pose si presteranno a foto ricordo, a strette di mano, con o senza cravatta, a flash e a riprese dei media, prima e dopo aver firmato un documento conclusivo del vertice, l'ennesimo, fatto solo di linee programmatiche e formule di rito. Questo appuntamento di giugno, che dovrebbe servire ad un confronto tra i Paesi membri, per coordinare e decidere insieme le politiche economiche, è diventato il momento in cui i rappresentanti europei eletti dal popolo ratificano senza colpo ferire i diktat della Commissione europea.
2013-06-25	LN	BitonciMassimo	Signor Presidente, ringrazio innanzitutto il presidente Letta per l'informativa e per il parere favorevole sulla nostra proposta di risoluzione. A questo Consiglio europeo la stampa e le istituzioni dedicano una grande attenzione. Penso che l'importanza vada riconosciuta ai temi sul tavolo, in particolare a quello dell'occupazione o, più giustamente, della disoccupazione, soprattutto quella giovanile, come lei ha ricordato. Che il tema sia urgente e inderogabile è fuori discussione, Che il Consiglio europeo sarà adeguatamente decisivo e risolutivo a tal proposito è invece poco credibile. Nel nostro Paese, nel primo trimestre del 2013, il tasso di disoccupazione è salito al massimo storico dal 1977: siamo ad oltre il 12 per cento. Ma il dato più preoccupante riguarda la disoccupazione giovanile. Come ricordato, tra i 14 e i 25 anni siamo ad oltre il 40 per cento. Ma il dato ancor più eclatante, presidente Letta, è che la pressione fiscale si attesta al 53 per cento, è tra le più alte del mondo, e la pressione reale, che è quella che interessa alle nostre imprese, supera il 65 per cento, tanto che i nostri artigiani lavorano per lo Stato fino a settembre, tenendo per sé e la loro famiglia solo quello che rimane negli ultimi quattro mesi.
2013-06-25	LN	VolpiRaffaele	Il numero che oggi mi ha colpito è il meno 4,5 per cento di consumi alimentari in aprile. Domani in quest'Aula discuteremo anche su mozioni che riguardano la povertà, e credo che questo numero diventi significativo anche per lei, per i termini di confronto che dovrà avere con i nostri partner europei, perché questa poi è la realtà. Lei inoltre ha citato, come molti colleghi, anche i numeri specifici. La disoccupazione la conosciamo tutti, purtroppo. Nel rappresentarle una parte della posizione originale del mio Gruppo, vorremmo però ragionare con lei proprio sull'approccio da avere con questa Europa. Possiamo dirci insieme che questa Europa, onorevole Letta, non è l'Europa che si immaginavano Schuman, De Gasperi, Adenauer e, probabilmente, non è nemmeno la stessa Europa che si immaginava il presidente Colombo, che oggi ci lascia tristemente con il banco libero? Il presidente Colombo due settimane fa ha fatto una lucidissima analisi dell'Europa presso le Commissioni congiunte affari esteri di Camera e Senato. Lei, nel suo discorso d'insediamento, ha parlato di politiche, ossia di azioni propositive ed attuative, di ciò che possono fare i Governi, ma, in questo caso, di ciò che può fare anche l'Europa. Credo, signor Presidente, che questo sia il momento di riconoscere che le politiche si possono fare se esiste la politica. Senza la politica, senza la sensibilità della politica, difficilmente si possono mettere in campo politiche che siano realistiche. Purtroppo la nostra impressione è che questa Europa abbia perso qualcosa di importante: l'anima. Non ha più quella capacità. Stiamo parlando di numeri, di nazioni. Lei ora dovrà incontrarsi con i nostri partner nord europei, che hanno qualcosa di diverso perché hanno una cultura politica diversa. Allora, presidente Letta, se c'è una cultura politica da mettere a disposizione, mettiamola a disposizione e confrontiamoci con quelle culture politiche che, ancora diverse dalla nostra, non hanno forse la stessa interpretazione di Europa. Finché non raggiungeremo quella sintesi vera con le altre culture politiche europee, infatti, difficilmente riusciremo ad immaginarci un'Europa che abbia quell'anima che stiamo ricercando. Quando parlo di mancanza d'anima, mi riferisco anche a quel dissolvimento, almeno apparente, delle nostre storie, della storia dei nostri territori, della storia di quelle sensibilità sociali che non sono più così riconosciute e riconoscibili. Si tratta di quella forma di mancanza di impegno politico che, a volte, guardando i semplici numeri dell'Europa, ci fa immaginare che in quei numeri ci siano per forza delle realtà. Le dico un'altra cosa, signor Presidente: ci è uno Stato, all'interno di questa Europa, che un po' troppo spesso fa il padrone di casa. Richiamo un dato che viene dagli atti parlamentari, e che ricordano anche i colleghi che frequentavano le Commissioni affari costituzionali e bilancio quando si parlò del pareggio di bilancio. Ebbene, un passaggio è evidente. La Germania che ha ritardato...
2013-06-25	M5S	CatalfoNunzia	Gli effetti della globalizzazione riguardano anche l'aggiudicazione degli appalti, compresi quelli di servizi, con emissioni di bandi da parte della pubblica amministrazione italiana. Uno dei casi da citare è quello del gruppo Dussmann, multinazionale specializzata nella fornitura globale di servizi integrati per l'industria, la sanità, la scuola e le forze armate, vincitrice al ribasso di diversi bandi emessi da pubbliche amministrazioni. In svariati casi la succitata società non ha potuto sostenere la corretta gestione del servizio nonché il mantenimento degli standard occupazionali riducendo, pertanto, fortemente gli organici e generando numerosi contenziosi. Questo non è un caso isolato. Si inserisce nel disastrato quadro lavorativo italiano costellato di crisi aziendali, di utilizzi distorti della cassa integrazione ed è ancora più preoccupante se si considerano le prospettive future. All'interno degli obiettivi per il 2020 è incluso il raggiungimento del tasso di occupazione al 75 per cento (67 per cento per l'Italia). Già questo dato si commenta da sé. Come è possibile raggiungere un simile risultato in assenza di un vero e proprio passaggio di consegne tra una generazione e l'altra? Su cosa dunque dovrebbe puntare l'Italia? Quali azioni consentirebbero al nostro Paese di contribuire con pari dignità economica e sociale alla crescita intelligente, sostenibile e inclusiva dell'Unione europea? Ciascuno Stato membro deve poter contribuire con pari dignità sociale ed economica all'Unione europea nel rispetto delle proprie vocazioni e capacità commerciali. La valorizzazione di agricoltura, arte, biodiversità, cultura, musica, beni architettonici, del made in Italy della nostra terra, insieme al rispetto della giustizia intesa come lotta all'evasione fiscale, insomma la valorizzazione della nostra civiltà, con l'aiuto dell'innovazione, costituiscono la ricetta per rendere la nostra nazione parte integrante e proattiva dell'Unione europea, non una palla al piede, non una preoccupazione per Paesi che hanno saputo investire su un mercato globale, ma parte necessaria ed integrante dello stesso. Nell'attuazione delle politiche sociali e dell'occupazione, nello sviluppo di politiche efficaci a combattere la povertà e a fornire assistenza alle categorie a rischio di esclusione sociale, si deve tener conto di dati differenti rispetto agli altri Paesi dell'Unione europea: l'alta percentuale di inoccupati e disoccupati tra i 30 e i 54 anni, l'alta percentuale di donne inattive e, non ultimo, l'alto tasso di evasione fiscale. È necessario implementare un sistema virtuoso in cui il cittadino è al centro della vita della propria Nazione, nel rispetto dei principi stabiliti dalla Costituzione, un sistema di welfare che ponga fine alla frammentazione dei servizi per l'impiego dei programmi di politica attiva, l'istituzione di un unico osservatorio sul lavoro, il collegamento obbligatorio tra i Comuni, i centri per l'impiego pubblici e il sistema nazionale delle competenze certificate di ciascun cittadino. Un reale collegamento tra il sistema dell'istruzione e della formazione, l'istituzione del reddito di cittadinanza o meglio del reddito di dignità, già esistente nella quasi totalità dei Paesi dell'Unione, garantirebbero la flessibilità del mercato del lavoro, consentendo la formazione durante tutto l'arco della vita, la possibilità delle imprese di assumere i lavoratori reperendoli dal sistema nazionale unico delle competenze certificate ed ostacolando la progressiva marginalizzazione di chi ha la sola colpa di non poter più trovare lavoro in un Paese in agonia. La riduzione dell'orario di lavoro, poi, consentirebbe di creare nuovi posti di lavoro e la redistribuzione dei salari garantirebbe un sistema equo. È necessario intervenire in occasione del prossimo Consiglio europeo al fine di ottenere uno stanziamento straordinario di ulteriori risorse sia nell'ambito del Fondo sociale europeo per il finanziamento dei progetti volti a contrastare in maniera efficace la disoccupazione, sia nell'ambito del Fondo europeo di adeguamento alla globalizzazione. Riguardo al Fondo di garanzia per i giovani, è indispensabile implementare azioni strettamente legate all'inserimento lavorativo del giovane. In tal senso, si deve porre in essere il superamento della cosiddetta staffetta generazionale e perseguire invece un reale patto intergenerazionale, in linea con quanto previsto dal programma Youth Guarantee... PRESIDENTE. Deve concludere, senatrice. CATALFO (M5S). ...favorendo l'introduzione della figura del tirocinante a tempo pieno da affiancare al lavoratore qualificato, al fine di garantire la formazione del primo e la continuità lavorativa e salariale del secondo. Il Movimento 5 Stelle vuole uno Stato semplice, funzionale, così come l'avevano pensato i Padri costituenti, insomma efficace ed efficiente, uno Stato che rispetti la dignità del cittadino, che rimuova «gli ostacoli di ordine economico e sociale, che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese». Tutto questo si può raggiungere in un modo semplice: istituendo il reddito di cittadinanza.
2013-06-25	M5S	CatalfoNunzia	Signor Presidente, signor Presidente del Consiglio dei ministri, colleghi, la strategia Europa 2020 si prefigge l'obiettivo di rilanciare l'economia degli Stati europei nel prossimo decennio, puntando su un'economia intelligente, sostenibile e solidale. L'Italia si dovrà dunque impegnare per il raggiungimento di tali obiettivi. Negli ultimi anni, il nostro Paese ha assistito alla crescita esponenziale del tasso di disoccupazione che, secondo l'ultimo rapporto ISTAT, è passato dal 6,1 per cento del 2007 al 12,8 per cento del primo trimestre del 2013. Dal rapporto ISTAT dell'aprile 2013, risulta che i principali indicatori segnalano negli ultimi cinque anni evidenti difficoltà nell'ingresso e nella permanenza nel mondo del lavoro dei cittadini italiani. La crescita del tasso di disoccupazione è stata accompagnata non solo dalla perdita di occupati, ma anche dall'aumento delle forze lavoro potenziali, cioè inespresse (i cosiddetti inattivi), e dei disoccupati part-time. Chi sono le forze lavoro potenziali? Si tratta di cittadini che hanno perso la speranza di trovare lavoro o che non riescono nella loro ricerca. Quanti sono? Secondo gli ultimi dati ISTAT, sono più di 3 milioni i cittadini disponibili a lavorare o in cerca di lavoro e circa 3 milioni quelli che non cercano più lavoro che, sommati ai 3,276 milioni di disoccupati ed ai 605.000 sottoccupati, costituiscono un dato allarmante. Sono quasi 10 milioni i cittadini italiani che non percepiscono alcun reddito e che, quindi, sono a rischio di povertà e di esclusione sociale. Secondo i dati forniti dall'ISTAT, dal 2007 si registra un aumento degli inattivi pari al 39,2 per cento (il 12 per cento delle forze lavoro italiane), a fronte del 4 per cento dell'Unione europea: quasi il triplo della media dell'Unione. Si potrebbe cambiare l'articolo 1 della Costituzione, signor Presidente, nel seguente: «L'Italia è una Repubblica fondata sulla disoccupazione»
2013-06-25	M5S	CatalfoNunzia	È una voragine del sistema economico e sociale del nostro Paese che non consentirà ad intere generazioni la progettualità del proprio futuro e la sostenibilità del proprio presente, con conseguente insostenibilità del sistema previdenziale. Chissà se i nostri Padri costituenti pensavano si potesse arrivare a questo! Un altro dato rilevante ed estremamente significativo è rappresentato dal progressivo aumento del peso economico degli ammortizzatori sociali. Dalla relazione dell'ISTAT si evince una caduta, una flessione dell'occupazione sia per i lavoratori dipendenti che per gli autonomi in tutti i settori, con particolare riferimento ai settori dell'edilizia, dell'industria e dell'agricoltura. Ciò ha portato all'impoverimento del tessuto produttivo italiano, all'incremento della disoccupazione con conseguente prevedibile futuro aumento degli stanziamenti di somme a favore del sostegno al reddito, e ad un aumento di cittadini che vivranno al di sotto della soglia di povertà. Non a caso il settore manifatturiero in Italia è in forte crisi e necessita di interventi sia immediati che a lungo termine.
2013-06-25	PD	ChitiVannino	Voglio soprattutto richiamare due temi: il primo è quello su cui il nostro Governo ha insistito e che è riuscito ad inserire con forza all'ordine del giorno di questo Consiglio europeo. Mi riferisco all'emergenza relativa alla disoccupazione, soprattutto a quella giovanile. Vi sono dati impressionanti, e lei li ha citati. Eurostat afferma che ci sono oltre 26 milioni di disoccupati in Europa - ripeto: 26 milioni di disoccupati - e le cifre della disoccupazione giovanile sono in percentuale gravissime: oltre il 23 per cento al livello europeo, e in Italia il 40,1 per cento.
2013-06-25	PD	GattiMariaGrazia	Condivido molto quello che ci ha detto, signor Presidente. Siamo consapevoli che nel nostro Paese la disoccupazione presenta diversi punti di emergenza: gli adulti che hanno perso il lavoro, i licenziati o le donne, giovani e meno giovani.
2013-06-25	PD	GattiMariaGrazia	Il 22 aprile 2013 il Consiglio europeo ha emanato una serie di raccomandazioni relative all'istituzione della Youth Guarantee, in cui si riconosce che la disoccupazione giovanile lascia tracce permanenti, con rischi più pesanti di disoccupazione futura, con rischi di livelli di reddito ridotti in futuro e di trasmissione di povertà fra generazioni e con il consolidamento delle tendenze demografiche negative. L'Europa propone uno strumento per contrastare questo quadro. Si dice che, entro quattro mesi dalla perdita di lavoro per un giovane fino a 25 anni (in Italia bisognerebbe spostare il limite a 29 anni) o dall'uscita dalla scuola, bisogna contattare e prendersi carico del giovane, proporre un'offerta qualitativamente valida - ripeto: qualitativamente valida - di lavoro, completamento dello studio, apprendistato o tirocinio. Per questo si stanziano 6 miliardi nel periodo 2014-2020. Noi, presidente Letta, sosteniamo e comprendiamo la sua richiesta di concentrare il più possibile le risorse e di poter cominciare ad utilizzarle già dall'inizio del 2014 e comprendiamo e condividiamo la richiesta di rifinanziamento a partire dal 2016. Bisognerà poi tener conto dei diversi sistemi nazionali e locali, delle differenze di genere o comunque delle differenze e della diversità dei giovani ai quali sono destinate le misure. Dobbiamo fare però delle cose fondamentali e generali per il nostro Paese. Bisogna riorganizzare i servizi per l'impiego; si tratta di riattivare la delega relativa ed esercitarla il prima possibile. Nel frattempo, però, bisogna collegare i servizi per l'impiego che ci sono, metterli in rete con i soggetti istituzionali e sociali coinvolti, anche per corrispondere alle richieste europee di presa in carico dei giovani. Poi bisognerà sviluppare la capacità di utilizzo dei diversi fondi europei in modo integrato. Non parlo solo del Fondo sociale europeo (c'è la proposta che, nell'ambito degli interventi finanziabili con il Fondo sociale, venga definita una specifica iniziativa a favore dell'occupazione giovanile), ma parlo di tutti i fondi. Parlo, ad esempio, del Fondo europeo per lo sviluppo regionale (è essenziale il legame fra FSE e FESR per le nostre Regioni), del Fondo di coesione, del Fondo europeo agricolo per lo sviluppo rurale e del Fondo europeo per gli affari marittimi e la pesca. Insomma, bisogna lavorare in modo integrato. Poi, presidente Letta, noi abbiamo drammatiche disuguaglianze da colmare. Abbiamo le disuguaglianze territoriali (e qui bisogna essere consapevoli che, se cresce il Sud del Paese, le altre aree crescono di più), le disuguaglianze di genere (e qui fatemi dire che sta aumentando la povertà femminile ed infantile). Sappiamo tutti - e l'esperienza degli altri Paesi ce lo conferma - che le donne che lavorano fanno più figli e li allevano meglio. Abbiamo poi le disuguaglianze di reddito: rischiamo generazioni di uomini e donne da assistere, se continuiamo così. La lotta alle disuguaglianze genera coesione sociale e sviluppo, se la si affronta con spirito solidale. Nella Youth Guarantee si parla di esperienze di lavoro per i giovani. Da questo punto di vista, la situazione è molto pesante nel nostro Paese. Dovremmo trovare nuove possibilità, con progetti di interventi in ambiti caratterizzati da alta intensità di lavoro - penso all'assistenza alle persone, all'intervento di ripristino ambientale e di cura del territorio, alla cura del patrimonio culturale e a molte altre cose che ci possono venire in mente - che permettano esperienze e messa alla prova delle competenze. Gli strumenti li abbiamo. Pensiamo all'esperienza del servizio civile: andrebbe adattata e rimodulata, ma ha già dato buona prova di sé. Bisogna tenere sempre presente, però, che non vanno mai svalutati il lavoro, le regole sottese al lavoro, la dignità dei giovani lavoratori. In effetti, si parla sempre di offerta qualitativamente valida. Ci sono poi la formazione e la lotta alla dispersione scolastica. Sono contenta della presenza della Ministra dell'istruzione, dell'università e della ricerca. Bisognerà tener conto anche in questo caso delle differenze. I dati sulla dispersione scolastica ci dicono, ad esempio, che molti sono giovani stranieri; e sotto questo profilo va dato valore alla formazione, anche a quella professionale e tecnica. Occorrerà riqualificare scuole ed insegnanti. I nostri istituti tecnici hanno una grande tradizione e sono stati il volano che ci ha permesso di diventare il secondo Paese manifatturiero d'Europa; bisogna recuperarla ed integrare i giovani in tale processo. Per quel che riguarda apprendistato e tirocini, oltre a partecipare all'alleanza europea per l'apprendistato e a intervenire con modifiche alla normativa che rendano l'istituto appetibile in questo periodo di crisi, con l'apparato produttivo nella situazione che conosciamo, bisognerà integrare le diverse esperienze che sono già state sviluppate in diverse Regioni - presidente Letta, non credo di dover parlare a lei circa l'esperienza «Giovani Sìۚ» della Toscana - in cui, oltre a stage e tirocini, vengono incentivati progetti di lavoro autonomo e di autoimprenditorialità e si dà supporto anche alla volontà di vita autonoma delle ragazze e dei ragazzi. Vanno valutate le esperienze fatte per coglierne gli aspetti positivi e i problemi che sono stati generati per superarli. Signor Presidente del Consiglio, siamo consapevoli che c'è bisogno di crescere e di riattivare la domanda interna per risolvere i problemi della disoccupazione. Ma pensiamo che lo Youth Guarantee possa assolvere ad un compito fondamentale: non far sentire soli i giovani in una situazione così difficile, non abbandonarli e prepararli a cogliere con profitto i segnali, anche deboli, di una crescita che riparte. La sosteniamo, signor Presidente, perché crediamo che il Paese abbia bisogno della forza e dell'energia dei giovani e riteniamo che i giovani che vivono in Italia pensano, si sentono e si relazionano fra loro come giovani europei.
2013-06-25	PD	GattiMariaGrazia	Però, penso che sia arrivato il tempo di occuparsi, con misure specifiche, di giovani e di disoccupazione giovanile. C'è bisogno che ce ne facciamo carico; c'è bisogno di interventi specifici, perché rischiamo che, nella crisi più profonda del dopoguerra, alcune generazioni del nostro Paese non abbiano nessun contatto o legame con il mondo del lavoro, e questo non possiamo permettercelo.
2013-06-25	PD	GattiMariaGrazia	Signora Presidente, signor Presidente Letta, interverrò a proposito della necessità di approntare strumenti e recuperare risorse per affrontare concretamente l'emergenza della disoccupazione giovanile in Europa.
2013-06-25	PD	MarinoMauroMaria	Si tratta di una delle prime applicazioni di tale disciplina veramente innovativa rispetto al ruolo dei Parlamenti nazionali nella definizione della posizione nazionale in ambito europeo; una norma per cui mi ero battuto con successo nella scorsa legislatura in ricezione delle indicazioni che nascevano dal Trattato di Lisbona. Tale procedura valorizza in modo significativo il confronto Parlamento-Governo e a mio parere potrà rappresentare il riflesso politico-istituzionale del concreto atteggiarsi delle forze politiche che sostengono il Governo. In particolare, apprezzo l'obiettivo di ricercare una posizione condivisa su rilevanti questioni come il sostegno alla crescita economica, la lotta alla disoccupazione giovanile, l'unione bancaria e la tutela del risparmiatore.
2013-06-25	PD	SantiniGiorgio	Presidente Letta, sono convinto, dopo l'intervento che lei ha fatto oggi in quest'Aula, che l'Italia potrà presentarsi a testa alta al prossimo Consiglio europeo, non solo per le proposte che lei porterà, ma anche in virtù delle azioni di risanamento realizzate nei conti pubblici negli ultimi due anni e per il fatto che usciamo dalla procedura d'infrazione per deficit eccessivo. Spero che questo importante risultato aumenterà la nostra credibilità sui mercati a livello internazionale e darà all'Italia una maggiore capacità di incidere sulle politiche dell'Unione. Ricordiamo però che questo è un risultato frutto di un'austerità pesante, di un rigore sui conti pubblici che ha richiesto ingenti sacrifici alle famiglie, alle imprese, ai cittadini, in particolare quelli a più basso reddito. Oggi il Paese è in grande difficoltà, con aziende grandi e piccole che chiudono, una pressione fiscale troppo elevata, una disoccupazione allarmante. In queste settimane lei ha molto positivamente portato all'attenzione dei nostri partner europei la difficile situazione dell'occupazione, di quella giovanile in particolare, che è italiana ma comune anche a molti altri Paesi europei e richiede immediate misure da parte dell'Unione. È quindi importante spendere ora nel Consiglio europeo questa credibilità per impegnare la Commissione ad attuare interventi più decisi al fine di dare nuovo ossigeno alle imprese, ai disoccupati e ai giovani italiani. Oggi dobbiamo mettere al centro il tema della crescita e dell'occupazione. Solo un'avvertenza: non facciamoci attrarre dall'accattivante suggestione di poter sforare il parametro del 3 per cento nel rapporto tra deficit e PIL. Forse è vero, come qualcuno ha detto, che anche facendolo non saremmo cacciati dall'Europa, di cui siamo orgogliosi fondatori, ma il tema è un altro e riguarda il modo in cui vogliamo stare in Europa: non come fanalino di coda, non come anello debole, nazione inaffidabile; vogliamo essere il motore del cambiamento della politica europea, e questo lo si ottiene solo partendo dal rispetto dei patti. Oltre al tema dell'occupazione, su cui lei si è intrattenuto e rispetto al quale anche il dibattito è stato molto esplicito, chiediamo di cambiare passo per quanto riguarda la politica economica in senso più specifico. Noi individuiamo alcuni passaggi su cui vorrei soffermarmi. Innanzitutto, come diceva nel suo intervento, occorre un'attuazione più incisiva del programma europeo sulla crescita e l'occupazione, fondata su un ruolo più forte della Banca europea per gli investimenti, per favorire il credito che, come sappiamo, è motore dello sviluppo. In secondo luogo, credo andrebbe riproposto in Europa il rilancio di un piano di grandi infrastrutture europee con l'emissione di project bond garantiti da obbligazioni di tipo europeo: questo è un tema abbandonato, ma credo che per lo sviluppo sarebbe importante riproporlo. In terzo luogo, penso all'introduzione della cosiddetta golden rule, cioè la possibilità che i Paesi in regola col parametro del 3 per cento possano scorporare da tale vincolo gli investimenti qualificati come produttivi: infrastrutture, ricerca, formazione, politiche di sviluppo settoriale oltre che dell'occupazione. Mi auguro che l'Italia abbia la forza di porre tale tema in questo Consiglio europeo, perché per l'Italia significherebbe poter disporre nel 2014 di margini di flessibilità importanti, che potrebbero permettere di riconsiderare il Patto di stabilità interno per i Comuni e anche la conclusione già nel 2014 del pagamento dei debiti della pubblica amministrazione verso le imprese. Sarebbe infine opportuno utilizzare meglio i fondi strutturali a disposizione: abbiamo sentito la grave denuncia del ministro Moavero che ha parlato del 60 per cento di mancato utilizzo di tali fondi. Tuttavia, signor Presidente Letta, vi è anche la necessità di porre a livello europeo il tema di concentrare maggiormente il ciclo dei fondi europei 2014-2020 sugli obiettivi di crescita degli investimenti per il sistema dell'occupazione, della ricerca, della capacità di creare sviluppo. Ritengo, ad esempio, che ciò da noi significherebbe che il Fondo sociale potrebbe diventare nei sei anni che abbiamo di fronte il vero motore di una politica per l'occupazione e per i giovani. Concludendo, signor Presidente, le rivolgo un ultimo incoraggiamento a proseguire nella sua azione decisa in Europa. Le istituzioni europee non siano solo i luoghi della ragioneria e della finanza: gli accordi di stabilità sono strumenti, non il fine; il fine di un progetto europeo è fatto di lavoro, crescita, inclusione sociale. Prima delle tabelle e dei numeri dei vincoli macroeconomici che ci legano ai nostri partner ci sono i comuni valori che condividiamo, i quali ci portano a dire che vogliamo stare in Europa con una vocazione italiana a essere motori di un'integrazione europea più portatrice di opportunità positive e socialmente avanzate per tutti i suoi concittadini. In questo senso le auguro buon lavoro per il nostro Paese e per l'Europa unita.
2013-06-26	M5S	BenciniAlessandra	Proprio dal lato dei costi, ad esempio, è interessante la relazione del 2011 sui risultati e sui costi del revenu de solidarité active (Rsa) francese. Nel 2010, i beneficiari sono stati 1,8 milioni di famiglie, circa 4 milioni di individui, di cui il 64 per cento risultava del tutto privo di reddito, mentre il 36 per cento ha richiesto il sussidio integrativo. La spesa complessiva per il finanziamento del revenu de solidarité active in Francia, nel 2010, è stata di 9,8 miliardi di euro. È una cifra molto simile a quella che l'erario italiano spende attualmente per i suoi ammortizzatori sociali. Secondo la UIL, infatti, nel 2011 le indennità di disoccupazione, mobilità e cassa integrazione sono costate nel complesso 18 miliardi di euro, di cui ben 9 miliardi hanno pesato sulla fiscalità generale. Ciò significa che abbiamo speso, per un sistema di welfare che tutela solo un lavoratore su due, la stessa cifra che in Francia ha garantito a tutti un programma di protezione universalistico e più equo. (Brusìo). Se i colleghi parlano più forte li registriamo!
2013-06-26	M5S	CatalfoNunzia	Signor Presidente, signora Vice Ministro, i rapporti economici continuano a fotografare un'Italia in piena crisi: i dati sull'inattività e sull'occupazione sono tra i peggiori d'Europa. Secondo i dati ISTAT aggiornati a marzo 2013, l'occupazione su base annua diminuisce dell'1 per cento e il tasso di disoccupazione si attesta al 12,8 per cento. Il potere di acquisto delle famiglie nel 2012 è diminuito del 4,8 per cento e, sempre nel 2012, il reddito disponibile delle famiglie in valori correnti è diminuito del 2,1 per cento.
2013-06-26	PD	FaveroNicoletta	Preoccupante è anche il rischio di povertà ed esclusione sociale per i bambini e gli adolescenti che vivono in famiglie con tre o più minorenni, pari al 70 per cento nel Mezzogiorno. Inoltre, come la ministra Carrozza ha detto, la mancanza di mezzi non può continuare a tradursi sempre di più in esclusione sociale e culturale, e la dispersione scolastica e la disoccupazione sociale sono intimamente collegate.
2013-06-26	PD	GuerraMariaCecilia	Per quanto concerne il dispositivo, al punto 1) si chiede di sostituire le parole: «assegnando per il 2013» con le parole: «già nel 2013». E quindi, alla lettera a) del medesimo punto, si chiede di sostituire le parole: «ulteriori 300 milioni di euro da destinare ad», con le seguenti: «impegnandosi a cercare di garantire, nel rispetto dei vincoli di finanza pubblica, un aumento». Quanto alla lettera b), si chiede di sostituire le parole: «ulteriori 250 milioni di euro per» con le seguenti: «impegnandosi, nel rispetto dei vincoli di finanza pubblica, ad estendere la». Con riferimento, poi, alla lettera c), si chiede la sostituzione delle parole: «ulteriori 50 milioni per» con le seguenti: «impegnandosi, nel rispetto dei vincoli di finanza pubblica, a finanziare». Quanto alla lettera d), si chiede di sostituire le parole: «ulteriori 100 milioni» con le seguenti: «impegnandosi, nel rispetto dei vincoli di finanza pubblica, a cercare di reperire risorse da». Per quanto riguarda poi il punto 2) del dispositivo, dopo le parole: «a procedere», la richiesta è di aggiungere le seguenti: «, nel rispetto delle norme di legge». Il riferimento è chiaramente, come dicevo prima, alle norme contenute nel decreto-legge n. 174. Nessuna modificazione si chiede per il punto 3) del dispositivo, mentre per quanto attiene al punto 4), esso fa riferimento contemporaneamente a due profili di finanziamento. A tale proposito, si chiede, in generale, che le norme che non riguardano specificamente la questione sociale siano espunte dalle mozioni. In particolare, per quanto riguarda questo profilo - che si ritrova anche in un'altra mozione - ricordo che nella delega fiscale, che sta riprendendo il suo cammino in Parlamento, un punto importante è rappresentato proprio dalla previsione dell'armonizzazione delle imposte sul gioco, considerando anche il gioco on line. Tuttavia, al di là dell'importante tema dell'armonizzazione tra le due tipologie di tassazione, considerare il gioco nel suo complesso come possibile fonte di finanziamento, attraverso un incremento del prelievo fiscale, non ha al momento il parere positivo della Ragioneria generale dello Stato. Si sta verificando, infatti, che le imposte sui giochi hanno un trend fortemente decrescente, per cui non è plausibile ritenere che, da un aumento delle aliquote, si abbia un aumento di gettito. In questa situazione, e per le caratteristiche di quel tipo di prelievo, probabilmente si avrebbe, al contrario, una diminuzione. La richiesta del Governo è di eliminare, dunque, il punto 4) del dispositivo, approfondendo poi il tema - al di là delle valutazioni che ho espresso in questo momento - nel percorso che il disegno di legge delega avrà su questo tema. Per quanto riguarda la mozione n. 84, presentata dal senatore Bitonci e da altri senatori, si chiede, in particolare, al primo capoverso del dispositivo, di sostituire le parole: «da un lato» con le parole: «nel rispetto dei vincoli di bilancio». Si chiede altresì di eliminare la seconda parte, dalle parole: «e, dall'altro lato», fino alle parole: «crisi economica», che richiamano temi molto generali, rispetto ai quali l'impegno per il Governo è formulato in una maniera che consideriamo un po' generica. Per quanto riguarda il secondo capoverso del dispositivo, propongo la seguente riformulazione: «a valutare di avviare in tempi rapidi tutti i necessari interventi per rendere attuativo il federalismo fiscale, così da garantire anche interventi destinati a migliorare le condizioni delle fasce deboli della popolazione, in primo luogo le famiglie numerose, a contrastare la disoccupazione e l'emergenza abitativa». Il terzo capoverso del dispositivo rimarrebbe invariato. Per quanto concerne la mozione n. 86, a prima firma del senatore Giuseppe Esposito, nell'ottica di non vincolare in modo troppo stretto le politiche che si stanno intraprendendo, salvaguardando però tutte ispirazioni di cui abbiamo parlato prima, propongo di lasciare invariati i punti 1) e 2) del dispositivo e di modificare il punto 3) come segue: «a promuovere l'integrazione tra le politiche socio-assistenziali e sanitarie, anche individuando fonti di finanziamento integrate». Questo per non determinare un'intera finalizzazione comune del finanziamento sociale e di quello sanitario, dal momento che hanno specificità che si ritiene debbano essere salvaguardate, ma sicuramente prevedendo anche fonti di finanziamento integrato. Propongo poi di riformulare il punto 4) del dispositivo in questo senso: «ad utilizzare la carta acquisti come strumento nel contrasto alla povertà e l'esclusione sociale, coinvolgendo nella strategia di contrasto anche gli enti locali e le organizzazioni non profittevoli». Per quanto riguarda la mozione n. 89, a prima firma del senatore Morra, il problema che sollevo lo porrò anche con riferimento all'ordine del giorno, ed è quello di non vincolare il Governo a una specifica dizione, che sappiamo essere divisiva, ma di impegnarlo con forza a introdurre, per quanto per gradi, misure di contrasto alla povertà assoluta. Pertanto propongo di sostituire al punto 1) del dispositivo le parole: «reddito minimo garantito» con le parole: «misure di contrasto alla povertà». Al punto 2), analogamente a quanto ho chiesto per la mozione n. 34 (testo 2), a prima firma del senatore Lepri, propongo di aggiungere, dopo le parole «a procedere», le parole: «, nel rispetto delle norme di legge», lasciando invariato il resto, perché ovviamente non è possibile bypassare il decreto-legge n. 174. Per quanto concerne il punto 3) del dispositivo, propongo di mantenere le parole: «a reperire le risorse necessarie anche attraverso la lotta all'evasione fiscale», sopprimendo la parte restante, relativa al gioco d'azzardo, per il motivo che ho già detto con riferimento alla mozione n. 86. Per quanto riguarda il punto 4) del dispositivo, che fa riferimento a un tema collegato (ma diverso) rispetto a quello trattato nelle altre mozioni, cioè alle politiche attive dell'occupazione, individuando categorie specifiche di intervento, propongo di espungerlo e di trattare tale argomento nel contesto delle politiche attive del lavoro. Tra l'altro, come sapete oggi il Governo assumerà misure esattamente su questo tema, che saranno quindi oggetto di confronto e di dibattito in Parlamento, e quindi anche in Senato. Per quanto riguarda l'ordine del giorno G1, chiederei, esattamente nell'ottica dei rilievi svolti fino ad ora, una riformulazione del dispositivo in questi termini: «ad intraprendere, con la massima urgenza e con decisione, un percorso che porti all'introduzione progressiva nel nostro Paese di una misura strutturale di contrasto alla povertà», riprendendo in tal modo un elemento che è stato sottolineato in diversi interventi, cioè il fatto che uno dei limiti dell'intervento di contrasto alla povertà nel nostro Paese è proprio la mancanza di strutturalità e la sua frammentazione ed episodicità.
2013-07-02	LN	ArrigoniPaolo	Il Gruppo della Lega Nord vede invece favorevolmente gli articoli del decreto che introducono proroghe al regime di agevolazione fiscale. Tali agevolazioni rappresentano un valido strumento di supporto agli investimenti delle imprese dell'edilizia e dell'indotto, a sostegno della loro crescita e del loro sviluppo. I positivi effetti di tali misure ricadono su tutto il sistema economico del Paese in quanto le stesse non solo contribuiscono all'emersione del sommerso in settori ritenuti strategici per la ripresa economica, come quello edile, ma rappresentano anche un importante sostegno al rilancio dei consumi e al contrasto della disoccupazione.
2013-07-02	LN	BellotRaffaela	Non bastasse ciò, da tempo gli stessi Comuni sono soggetti ad un vincolo che impedisce loro, anche a quelli più virtuosi ed efficienti (non sottovalutiamo questo passaggio importantissimo), di poter utilizzare risorse proprie, anche e soprattutto per nuovi investimenti. Il Patto di stabilità, onorevoli colleghi (sull'argomento era stato presentato un emendamento in Commissione ma, essendo stato respinto, presenteremo un apposito ordine del giorno), rappresenta, infatti, per i sindaci uno stretto pertugio, dove solo in pochi, e sempre in meno, riescono a passare, lasciando sul campo lunghi rallentamenti nei pagamenti alle aziende: le stesse aziende creditrici che, incapaci di attendere tanto, troppe volte sono costrette a chiudere; con le conseguenze sul PIL e sul livello di disoccupazione che voi tutti conoscete.
2013-07-03	PD	RossiGianluca	Signor Presidente, onorevoli colleghi, signora rappresentante del Governo, intanto rivolgo un ringraziamento ai relatori e ai Presidenti delle Commissioni competenti per il lavoro svolto su un provvedimento complesso, atteso e che porta, come è stato già detto, un po' di ossigeno necessario al nostro sistema economico. Apprezziamo lo sforzo e la disponibilità che è stata mostrata durante il dibattito parlamentare su alcune questioni che, in particolar modo anche i colleghi del gruppo del Partito Democratico, hanno voluto sollevare, a partire dalla questione antisismica, accolta in un emendamento approvato oggi, così come le modifiche all'articolo 14, per quanto riguarda le caldaie e le pompe di calore. Comprendiamo alcuni limiti del provvedimento, altri lasciano anche a noi qualche dubbio, e ci accomuniamo alla sollecitazione al Governo perché s'intervenga, in particolar modo, per una valutazione in merito alle questioni inerenti l'IVA sull'editoria, legata a settori importanti come la scuola e la cultura. Il senso profondo del provvedimento, però, lo condividiamo, e convintamente. La sfida, infatti, è quella di fare dell'efficienza energetica uno dei punti qualificanti del nostro Paese. Si tratta di una scelta verso la quale è necessaria una omologazione verso l'alto, che può e deve consentire una riflessione sulla qualità delle costruzioni, la loro integrazione nel territorio, la messa in sicurezza di quest'ultimo. Per questo, a nome del Gruppo del Partito Democratico, dichiaro il nostro sostegno al testo in esame, che sancisce la conversione in legge del decreto-legge n. 63 del 2013 e definisce le disposizioni urgenti per il recepimento della direttiva del Parlamento europeo e del consiglio n. 31del 19 maggio 2010 e anche della precedente del 2002. Relativamente alle norme per corrispondere ai criteri di efficienza energetica indicati dall'Europa in ambito edilizio, vorrei ricordare che nell'Unione europea gli edifici sono responsabili del 40 per cento del consumo globale di energia. Si tratta di un settore in espansione, quindi con un consumo energetico destinato ad aumentare. La sua riduzione, con l'utilizzo di energia da fonti rinnovabili, costituisce misura necessaria per ridurre la dipendenza energetica e l'emissione da gas serra. Il tema dell'efficienza energetica quindi, anche grazie al richiamo europeo, offre la possibilità di divenire un catalizzatore per quella crescita economica qualitativamente elevata di cui sempre più abbiamo necessità. Da un lato, infatti, gli incentivi possono rappresentare una spinta anticiclica in un contesto economico sempre più depressivo e, dall'altro, con la diffusione e la crescita di questo settore economico, è da considerare possibile un beneficio per il mercato del lavoro. Non si tratta, quindi, di produrre a tutti i costi, ma di produrre meglio. Da sempre l'Italia è capofila nella manifattura di alta qualità e su questa base si innesta il decreto-legge; su questa strada si deve, a nostro parere, insistere per il futuro investendo le risorse disponibili. Il decreto-legge disciplina la metodologia per il calcolo delle prestazioni energetiche degli edifici nuovi e di quelli sottoposti a importanti ristrutturazioni, decidendo che ogni cinque anni vengano rivisti; introduce nuove norme di definizione degli edifici ad energia quasi zero e la redazione di una politica di potenziamento degli stessi tramite l'attuazione di un piano d'azione nazionale. In particolare, fissa il termine del 31 dicembre 2020 affinché tutti gli edifici di nuova costruzione siano ad energia quasi zero, anticipandolo al 31 dicembre 2018 per gli edifici di nuova costruzione occupati e di proprietà di pubbliche amministrazioni. Con l'istituzione di un sistema di attestazione della prestazione energetica degli edifici e con quella dello stesso a cui viene vincolata le vendita e la locazione degli immobili privati occupati dalla pubblica amministrazione si introducono importanti elementi di garanzia, di sicurezza e di trasparenza nei confronti dei cittadini. È importante che con l'articolo 17 si sia operata una modifica del decreto legislativo n. 28 del marzo 2001 in merito ai requisiti richiesti ai sistemi di qualificazione degli installatori degli impianti a fonti rinnovabili, disciplinandone il riconoscimento anche sulla base dell'esperienza professionale, evitando così, nell'attuale fase di crisi economica, di negare a migliaia di lavoratori - artigiani, dipendenti o titolari d'impresa attualmente in attività - la possibilità di qualificarsi e di continuare a operare in uno dei pochi settori di mercato che mostra ancora possibilità di crescita. Non possiamo, inoltre, non sottolineare l'importanza del potenziamento e della proroga del regime di detrazione fiscale introdotto con l'articolo 14 e con le modifiche a cui mi richiamavo poc'anzi, innalzando la detrazione al 65 per cento e prorogandola fino al termine di quest'anno; ciò consentirà innanzitutto di realizzare un risparmio di energia. I consumi civili rappresentano il nostro impatto più diretto. Sulla base del rapporto pubblicato dall'Agenzia nazionale per le nuove tecnologie, l'energia e lo sviluppo economico sostenibile (ENEA), infatti, sul risparmio energetico attribuibile agli interventi di riqualificazione che hanno beneficiato della detrazione del 55 per cento, nel 2011 il risparmio è stato superiore a 1.435 gigawattora, con un taglio di emissioni di CO2 pari a 305 chilotonnellate. Sempre nel 2011, le richieste di intervento sono state circa 300.000, per investimenti superiori a 3.300 milioni di euro, con un valore complessivo degli importi portati in detrazione pari a oltre 1.800 milioni. Dai risultati citati nella relazione si evince il successo di questa formula, a cui, nei cinque anni di applicazione della normativa, ha acceduto circa il 5 per cento delle famiglie italiane, collocate tuttavia per il 78 per cento nelle area del Nord del Paese. L'aver prorogato il termine del beneficio fino a giugno 2014 relativamente agli interventi sui condomini, il cui consumo energetico è superiore alla media italiana già piuttosto elevata, consentirà una riqualificazione di intere aree urbane oggi fulcro dell'organizzazione sociale e civile delle nostre comunità. La spinta agli interventi di ristrutturazione edilizia potenziata con la proroga al 31 dicembre, l'innalzamento al 50 per cento delle detrazioni IRPEF e il raddoppio del limite delle spese ammissibili vanno nella direzione di una riqualificazione urbana oltre che della dinamizzazione di un comparto - quello delle costruzioni - fondamentale per la ripresa economica del Paese, così come i provvedimenti per l'arredo legati alla ristrutturazione incentivano l'economia di comparti industriali attualmente in sofferenza. Un'ultima considerazione politica: una delle sfide principali per i Governi europei, a partire da quello italiano, è quella di combattere l'impennata della disoccupazione, che ha ormai toccato il nuovo massimo livello storico, con un dato del 12,2 per cento, con quella giovanile al 38,5. Come sostenuto dall'economista Federico Caffé, nessun male sociale può superare la frustrazione e la disgregazione che la disoccupazione arreca alle collettività umane. Per questo è compito del Governo e del Parlamento ricostruire la nostra azione attorno a questo perno. Questa riflessione, in particolare, scaturisce dall'attuale condizione in cui versano le politiche industriali nazionali, sempre più avviluppate intorno a questioni puntuali e ormai incapaci di azioni organiche, ma anche dalla consapevolezza che uno dei capisaldi su cui investire per una nuova stagione di esse sia rappresentato dalla cosiddetta green economy. Il Gruppo del Partito Democratico, in conclusione, sostiene questo provvedimento convintamente, considerandolo però un primo passo che fornisce nuovo carburante per imprese e famiglie in una fase economica e sociale difficilissima che richiede scelte nette e selettive per il prossimo futuro.
2013-07-04	M5S	PugliaSergio	Leggo dalla Relazione programmatica sulla partecipazione dell'Italia all'Unione europea che l'azione del nostro Paese in materia di occupazione e politiche sociali ha come obiettivo prioritario il potenziamento dei regimi di protezione sociale e delle politiche di attivazione, sostegno e promozione dell'inclusione sociale e dei mezzi di sostentamento adeguati, in attuazione della strategia Europa 2020, secondo il programma della Commissione 2013. Orbene, la strategia Europa 2020, tra l'altro, si prefigge l'obiettivo di portare al 75 per cento il tasso di occupazione delle persone di età compresa tra venti e sessantaquattro anni e di ridurre di 20 milioni il numero delle persone a rischio povertà. Accanto alle importanti iniziative per il contrasto alla disoccupazione giovanile - meno male: facciamole queste iniziative - non risultano però previste iniziative a favore di cittadini inattivi e disoccupati tra i trenta e i cinquantaquattro anni.
2013-07-04	PD	GinettiNadia	La legge italiana n. 234 del 2012 ne rappresenta lo strumento interno; strumento giuridico, ma che deve tendere al perseguimento degli obiettivi politici dell'Unione europea di medio e lungo periodo, quali quelli sanciti nel programma varato dalla Commissione per la strategia Europa 2020, per una crescita smart, intelligente perché basata sulla conoscenza, sostenibile perché in grado di promuovere l'economia verde, intelligente perché inclusiva, ovvero in grado di promuovere occupazione. Eppure questa Europa, nel periodo di crisi più difficile, ci è apparsa una cattiva madre, capace di imporre austerità e rigore nei conti pubblici e incapace di dare attuazione a quel principio di solidarietà che avrebbe dovuto accompagnare la cessione progressiva di sovranità degli Stati membri; vi è stata incapacità a condividere destini nazionali che diventano comunitari per prendersi carico, anche con fondi destinati, dei debiti nazionali e procedere a ristrutturazioni che non portassero vantaggio soltanto agli istituti bancari. A Roma l'azione del nostro Governo è riuscita a sancire il passaggio dai temi dell'Ecofin ai temi della disoccupazione giovanile, come riferito dal presidente Letta la scorsa settimana, rimettendo finalmente al centro della costruzione europea l'uomo, il cittadino europeo. Bisogna passare dal rigore al rigore e la crescita, per un nuovo Patto di stabilità che agevoli gli investimenti degli enti locali, capaci di rilanciare l'economia; è necessario l'impegno a destinare i fondi strutturali e il Fondo sociale europeo, nello specifico, per sostenere l'occupazione giovanile. Quella della disoccupazione giovanile è una priorità e un'emergenza che racchiude tutte le storture del nostro Paese. Ieri era l'Europa della generazione Erasmus; oggi è la fuga dei cervelli. Paradossalmente, l'Europa ci è apparsa una cattiva madre proprio per la denuncia delle tante infrazioni; siamo i primi in classifica a commettere infrazioni tra i 28 Paesi membri. Vi sono condanne anche per violazione dei diritti dell'uomo; sono addirittura 600 le sentenze di condanna per i tempi troppo lunghi del nostro sistema giustizia. È proprio per questo continuo richiamo alle infrazioni che dobbiamo trovare la forza per appoggiare un processo di unificazione verso gli Stati Uniti d'Europa, e la legge n. 234 del 2012 rappresenta il primo punto di partenza di questo percorso perché ci consente di ridurre addirittura del 17 per cento i casi di condanna pendenti. I provvedimenti in esame, quindi, possono produrre effetti positivi per l'adeguamento agli obblighi europei. Un'ultima considerazione. In questo momento possiamo tranquillamente uscire da una posizione di sorvegliati speciali per diventare promotori veri e convinti del processo di unificazione europea.
2013-07-15	M5S	BattistaLorenzo	In un momento di profonda recessione, come quello che stiamo vivendo, non si può non riflettere su quali siano le priorità del Paese: non sono di certo gli F-35. Il problema della disoccupazione è una priorità; rilanciare l'economia è una priorità. È chiaro dunque come un Governo degno di questo nome debba dire no, senza se e senza ma, a una simile follia.
2013-07-16	M5S	LezziBarbara	Il nostro Primo Ministro riesce a superare anche Berlusconi quando festeggia per i grandiosi risultati ottenuti in sede europea: «ce l'abbiamo fatta!». Peccato che il verbo fare venga utilizzato più come augurio che per convinzione, perché la grande conquista a livello europeo consente in realtà solo un misero scostamento temporaneo all'interno dell'anno dal vincolo del 3 per cento nel rapporto deficit -PIL. Ciò non consente di restituire i residui 100 miliardi di euro di debiti che le pubbliche amministrazioni hanno nei confronti delle imprese; non consente di tagliare il cuneo fiscale di almeno 5 punti per far respirare l'economia; non consente nulla, se non di emanare decreti del non fare. Questo Governo ignora un'economia reale fatta di uomini e donne che non hanno alcun motivo per festeggiare, con la base produttiva ridotta ai minimi termini, con livelli di disoccupazione da brividi, con un welfare allo sbando, con spese di ricerca al di sotto della media europea, con un fisco nemico, invadente e insostenibile. Si continuano a promettere grandi riforme: anche quella annunciata che riguarda l'IMU si trasformerà in nuove tasse per gli italiani, perché si introdurrà la service tax, oppure si finanzierà l'abolizione o la rimodulazione dell'IMU, spostando il carico fiscale su tasse già esistenti, magari aumentando le aliquote. Il gioco è sempre lo stesso. Perché tutto questo? Perché, al di là dei piccoli atti dimostrativi del Governo, la cruda verità è che si intende affrontare l'emergenza prospettando ancora austerità. Non si vuole ammettere come le politiche dell'austerità, già ampiamente sperimentate, non hanno prodotto gli effetti previsti né in termini di crescita né di finanze pubbliche, in quanto il rapporto debito-PIL continua ad aumentare vertiginosamente. Il Governo si ostina a dire che vuole mantenere gli impegni con l'Europa, tanto che il futuro candidato premier, Matteo Renzi, da buon scolaretto, è già corso dalla cancelliera Merkel a prendere appunti su come continuare a farci più male possibile. La Corte dei conti ha sottolineato come l'Italia, per garantirsi il pareggio di bilancio e il rispetto dei vincoli sul debito, deve avere un tasso di crescita nominale del PIL di un punto superiore a quello richiesto agli altri Paesi europei per i prossimi vent'anni e che l'avanzo primario dell'Italia deve essere superiore a quello degli altri Paesi europei, definendo tale percorso non realistico. Letta è destinato a fare finta di fare, al rinvio permanente e a varare la riformetta dell'IMU. Di fatto ci ritroviamo con l'IMU rimandata a settembre; si tratta di una mini proroga di tre mesi. Le imprese, che sono ormai al collasso, non sono state nemmeno considerate nel rinvio: l'IMU gravante sui capannoni industriali o sui negozi del centro storico o ancora sugli immobili invenduti delle imprese edili rappresenta per loro la canna del gas. Noi del Movimento 5 Stelle siamo pronti ad assumerci le nostre responsabilità: abbiamo una gran voglia di mettere la parola fine a questo orribile spettacolo. Una volta per tutte si smetta di mentire agli italiani, di illuderli con gli «zero virgola», con sostegni insignificanti alle imprese, con rinvii finanziati spostando la tassazione da una parte all'altra. Noi chiediamo l'abolizione dell'IMU e per le imprese (agricole e non) un ritorno al livello di tassazione precedente alla sua introduzione. Le risorse bisogna trovarle e sono diverse le misure che si possono adottare immediatamente. Ne cito alcune: il taglio degli enti inutili; l'abolizione delle agevolazioni fiscali che riguardano pochi a svantaggio di tanti; la soppressione di enti e apparati intermedi tra Comuni e Province; l'abolizione delle Province; l'abolizione dei rimborsi elettorali ai partiti; l'abolizione del finanziamento pubblico all'editoria; la riduzione delle indennità parlamentari. Se si vuole aiutare il Paese, le risorse recuperate devono essere utilizzate per abbattere il debito pubblico e le aliquote fiscali e contributive. I risparmi della revisione della spesa vanno restituiti ai cittadini. Noi ci siamo: se non volete continuare a prendere in giro gli italiani, fatevi avanti.
2013-07-16	M5S	SantangeloVincenzo	In molte Regioni e soprattutto in molte città e località italiane, il turismo è la voce più importante dell'economia. Dalla lettura dei dati riportati dalla Banca d'Italia sul turismo internazionale si riscontra che, proprio nel periodo tra gennaio e aprile del 2013, la spesa dei viaggiatori stranieri che hanno visitato l'Italia è rimasta sostanzialmente stabile rispetto allo stesso periodo del 2012, mantenendo così il trend del fatturato medio nazionale. Pertanto, sembrerebbe opportuno valutare, come già relazionato alla Commissione industria, commercio e turismo, della quale mi onoro di far parte, l'inserimento di un'apposita previsione che consenta, nell'ambito di una revisione organica, misure di riduzione significativa dell'IMU per gli edifici ad uso industriale e strumentali all'esercizio dell'attività d'impresa, ad uso commerciale e ad uso di attività turistico-ricettive. Questa misura fiscale prevista per gli immobili utilizzati per attività turistico-ricettiva è determinante anche sul fronte dell'occupazione, al fine di sostenere e incentivare le imprese verso nuove assunzioni. Andrebbe anche considerata una tipologia di ammortizzatore sociale che nei momenti di crisi non superiori ai quattro mesi preveda una indennità pari a quella della disoccupazione e il mantenimento degli oneri previdenziali e assicurativi per i lavoratori. Il disegno di legge appare altresì come un perfetto specchietto per le allodole: il Governo cosiddetto del fare si dimostra il Governo delle proroghe, dei rinvii, il Governo dei decreti-legge omnibus, così come detto dal collega Uras. Viene da chiedersi quando questo Governo si deciderà a prendere misure efficaci, perché una proroga o un rinvio appaiono spesso mezzi troppo comodi per evitare di prendersi le relative responsabilità. Sì, proprio quelle elusioni di responsabilità delle quali veniamo accusati noi del Movimento 5 Stelle. Noi sì che ce le prendiamo: voi, ancora vi stiamo aspettando.
2013-07-16	PD	AngioniIgnazio	Signor Presidente, colleghi senatori, signor Sottosegretario, nei giorni scorsi l'ISTAT ha diffuso i dati di maggio sullo stato della disoccupazione nel nostro Paese e, ancora una volta, ne viene fuori una fotografia drammatica e allarmante della situazione del mercato del lavoro italiano. Percentualmente il tasso di disoccupazione si attesta al 12,2 per cento, in aumento di 0,2 punti rispetto ad aprile e di quasi due punti percentuali nei dodici mesi. I disoccupati nella fascia di età tra i quindici e i ventiquattro anni sono il 38,5 per cento, in diminuzione di oltre un punto rispetto al mese precedente, ma in aumento di quasi tre punti rispetto al 2012. In diverse Regioni del Mezzogiorno poi, come per esempio nella mia Regione, la Sardegna, le percentuali di disoccupazione giovanile superano il 50 per cento (la percentuale di disoccupazione per le sole ragazze supera abbondantemente il 50 per cento). In questo quadro, le misure contenute nell'articolo 4 del provvedimento all'attenzione oggi del Senato erano e sono particolarmente attese, anche se certamente, va subito detto, il provvedimento non rappresenta la soluzione definitiva ai problemi di vita dei soggetti che ne potranno usufruire, ma contiene alcuni strumenti che possono, seppur parzialmente, salvaguardare il mantenimento di una loro condizione dignitosa ed evitare il loro precipitare verso l'indigenza assoluta, la solitudine e la disperazione.
2013-07-16	PD	LatorreNicola	Va subito detto che un Paese moderno, industrializzato, parte di un consesso internazionale, come l'Italia, non può e non deve rinunciare ad un sistema di difesa; né si può contrapporre la spesa finalizzata a sostenere il sistema di difesa alle necessità del welfare o ad altre voci del bilancio dello Stato. Voglio dire ai colleghi di Sinistra e Libertà che noi non abbiamo bisogno di cambiare le priorità: la nostra priorità, sia chiaro, è quella di dedicare tutte le risorse che si rendono disponibili a politiche pubbliche di sostegno alla crescita e di lotta alla disoccupazione. La Difesa poi ha un suo bilancio, la cui dotazione rientra nel quadro della programmazione finanziaria e di spesa, che già da qualche tempo prevede una riduzione e una razionalizzazione ben più consistenti di quelle previste in altri settori dello Stato e di quelle previste anche negli altri Paesi. Per dirla con chiarezza, stiamo già riducendo le spese militari. Nessuna risorsa aggiuntiva dunque, tutt'altro. In questo budget rientra la spesa prevista per riorganizzare le nostre Forze armate, per adeguare il nostro Esercito alle funzioni sempre più delicate, e non solo militari, cui deve assolvere, per ammodernare i nostri strumenti d'arma, la flotta della nostra Marina militare, la nostra Aeronautica militare, posto che gran parte degli aerei sta andando in disuso per raggiunto limite delle ore di volo. Ecco, il programma F-35 deve essere valutato nel quadro di queste esigenze. Lo hanno ben spiegato prima di me tutti i colleghi del Gruppo del Partito Democratico che sono intervenuti e che qui ringrazio, ad iniziare dal collega Vattuone, che ha illustrato la mozione. Certo, ora bisogna verificare che il prodotto finito sia davvero perfezionato da ogni difetto che, naturalmente, hanno tutti i prototipi. Occorre verificare davvero i costi definitivi per modulare ogni ulteriore decisione da assumere in base alle nostre disponibilità finanziarie e cercare, nel contempo, di ottenere una maggiore ricaduta in termini economici e di occupazione, rispetto a quelli che si sono fin qui registrati. Dunque, l'approfondimento previsto dalla mozione che ci accingiamo a votare è fondamentale ed eviterà anche di ridurre la complessità di questi temi e di scelte che sono difficili a soluzioni semplicistiche. Vale la pena però sottolineare come sarebbe sbagliato affrontare questo argomento prescindendo dalla consapevolezza circa il passaggio storico che sta affrontando oggi il sistema di difesa e di sicurezza, non soltanto nel nostro Paese. Lo dico perché ciò emerge chiaro dalla discussione che abbiamo ascoltato qui al Senato, da quella svolta alla Camera e da quella che si sta svolgendo sui media e sulla Rete. Noi stiamo pagando un prezzo altissimo alla assenza ultradecennale di una riflessione politica seria e di lungo termine per il nostro sistema di difesa. Tra l'altro, molti dei fattori che orientano e influenzano il nostro modello di difesa sono cambiati radicalmente in questi anni. Il mutamento dello scenario geopolitico, la crisi economica sono stati fattori che in Europa e negli Stati Uniti hanno reso necessaria una radicale riorganizzazione delle Forze armate. Tutte le principali democrazie europee hanno già provveduto ad una revisione dei propri apparati di difesa, mentre il nostro strumento militare è stato di fatto ridisegnato in assenza di una vera elaborazione di un chiaro disegno strategico unitario. Credo che la mancanza di una discussione pubblica e trasparente del Parlamento sul nuovo modello di difesa possibile renda le scelte relative a questo comparto poco comprensibili e lasci anche spazio, come abbiamo verificato in questa nostra discussione, ad affermazioni e valutazioni non corrette. Potete immaginare quanto questa mancanza strida con la rilevanza sempre maggiore che assumono oggi le politiche della difesa di un Paese. Si pensi all'importanza che ha per noi l'impegno delle Forze armate nelle missioni internazionali all'estero (lo ricordava anche qui il Ministro), per non parlare di quelle sul territorio nazionale nelle emergenze, nelle catastrofi nazionali. Ecco, questa lacuna va colmata ed è compito del Parlamento farsi carico di questa esigenza. Il tema dunque è come coniugare i programmi in atto, anche rimodulandoli, con l'esigenza di procedere al completamento della legge n. 244 del 2012, attivando tutte le misure che possano dar seguito all'integrazione europea e ribadendo la centralità del Parlamento in merito alle scelte che riguardano il nostro sistema di difesa. In questo senso assume particolare importanza la riforma introdotta con la legge n. 244, che trova un immediato punto di congiunzione con due necessità assolute per il nostro Paese: concorrere attivamente al processo di definizione della difesa europea e procedere alla elaborazione di un nuovo modello di difesa. Il Parlamento resta la sede (faceva bene il Ministro a sottolinearlo) dove si assumeranno queste decisioni. Noi, così come stiamo facendo oggi, continueremo ad affrontare questo passaggio prestando attenzione alle diverse sensibilità che si manifestano e che si sono manifestate anche all'interno del mio partito, del nostro Gruppo parlamentare e sentendo tutto il peso della responsabilità di chi sa, però, che c'è un confine tra la politica e la testimonianza. Chi come noi è al Governo di un grande Paese non può e non deve oltrepassare quel confine: solo così è possibile tutelare il valore costituzionale della pace, insieme a quello altrettanto costituzionale della tutela, della difesa e della sicurezza del nostro Paese. Sappiamo insomma che una grande forza riformista, quale è il Partito Democratico, non può sottrarsi oggi, e tanto meno potrà sottrarsi domani, a questa sfida. È con questo spirito che, convintamente, voteremo a favore della mozione n. 107.
2013-07-16	LN	ConsiglioNunziante	Signor Presidente, non si è mai visto un periodo così nero: disoccupazione ai massimi da decenni; disoccupazione giovanile oltre il 40 per cento; monte ore della cassa integrazione con picchi altissimi; consumi alimentari - dato molto significativo - giù del 3 per cento. Ci siamo poi persi per strada questi giorni un'altra classe di rating; pazienza, ce ne faremo una ragione. Brutte notizie, Presidente! In tutta questa drammatica situazione il Governo blocca per ora il temutissimo aumento dell'IVA e sposta di pochi mesi il pagamento della rata IMU sulla prima casa; e come trova il modo di aggirare e soddisfare il mitico articolo 81 della Costituzione, di cui abbiamo parlato in Commissione e di cui vedremo i danni in fase di approvazione degli emendamenti? Trova la copertura finanziaria con l'aumento degli acconti IRPEF, IRES e probabilmente IRAP: un prestito forzoso che, se ci pensate bene, penalizza chi dichiara e favorisce chi evade.
2013-07-16	M5S	BenciniAlessandra	Secondo i dati ISTAT, a maggio il numero di disoccupati ha raggiunto quota 3.140.000, con un aumento dell'1,8 per cento rispetto al mese di aprile (quindi, più 56.000) e del 18,1 per cento su base annua (quindi, più 480.000). Il tasso di disoccupazione si attesta al 12,2 per cento, in aumento di 0,2 punti percentuali rispetto a aprile e di 1,8 punti nei dodici mesi ( record assoluto dal 1977). La cassa integrazione, lo scorso anno, ha sfondato nuovamente - dopo il picco del 2010 - il tetto del miliardo di ore. Calano i consumi, molte famiglie non riescono più a far fronte ai costi delle cure del medico e degli esami, non ce la fanno a pagare le bollette o il riscaldamento di casa. Cresce quindi la povertà, come testimonia l'aumento di persone che si rivolgono alla Caritas, mentre il rischio di esclusione sociale riguarda ormai un quarto della popolazione. Oggi un terzo dei giovani non ha lavoro, e sono in atto oltre 160 crisi industriali. Il potere d'acquisto è tornato ai valori di dieci anni fa, e oltre cinquanta Comuni di media grandezza si trovano sull'orlo del dissesto finanziario. Intanto, la variazione del PIL (diminuito nel 2012 del 2,4 per cento), secondo le previsioni manterrà il segno negativo anche nel 2013. Tra il 2012 e i primi tre mesi del 2013, 121 persone si sono tolte la vita per cause direttamente legate al peggioramento delle loro condizioni economiche. Questo è il Grande incendio che divampa nel nostro Paese, ovviamente con l'aiuto di Nerone. Sono dati conosciuti, ma che è giusto ricordare mentre discutiamo il disegno di legge n. 843: una delle pistole ad acqua che dovrebbero, secondo il Governo, spegnere questo incendio. Le disposizioni previste nel disegno di legge n. 843, di diversa tipologia e natura, danno la sensazione della mancanza di un progetto unitario e di una visione di lungo periodo: si parla di emergenza occupazionale, si parla di ammortizzatori sociali in deroga, si parla di TARSU, di eliminazioni degli stipendi dei parlamentari membri del Governo; tutto mescolato in un unico disegno di legge, dove non si ravvisano misure decisive, soluzioni tali da dare concretezza alla speranza di un cambiamento. Si rinvia il pagamento dell'IMU, la madre di tutte le guerre, la sfida massima che, a quanto pare, questo ambizioso Governo si è posto innanzi. Ben venga la sospensione, soprattutto in previsione di una riformulazione più equa e attenta della tassa. Del resto, le famiglie in condizioni di disagio abitativo sono sempre più numerose: il 52,7 per cento considera le spese per l'abitazione un carico eccessivo; il 20,3 per cento vive in abitazioni degradate o danneggiate; l'11,5 per cento non può riscaldare la casa in modo sufficiente, e ancora l'11 per cento si sono trovate almeno una volta in ritardo nel pagamento dell'affitto o del mutuo, per finire con l'8,9 per cento che ha difficoltà a pagare le bollette. Ma l'incendio divampa ancor di più tra coloro che la casa non ce l'hanno, o l'hanno perduta; in forte aumento è infatti il numero delle persone che subiscono uno sfratto. Dei 290.000 sfratti emessi negli ultimi cinque anni, ben 240.000 sono per morosità, con la previsione di un incremento di 150.000 nel prossimo triennio; per il 26 per cento sono famiglie numerose, migranti e a basso reddito, e per il 38 per cento anziani, che vivono per lo più da soli; per il 21 per cento, invece, gli sfratti sono dedicati ai giovani, precari under 35, che nell'ultimo biennio non hanno lavorato. È proprio la piaga della precarietà a mostrare in tutta la sua gravità il limite delle politiche sociali in Italia. Si finanzia la cassa integrazione in deroga: bene, un provvedimento necessario ed urgente; tuttavia, le questioni vanno affrontate al fine di porre rimedi di carattere strutturale e questo decreto di soluzioni vere non ne trova. In numero assoluto, i precari italiani sono 3.315.580 unità: lo stipendio è mediamente di 836 euro netti al mese (927 euro mensili per i maschi e 759 per le donne). La domanda di stabilità che viene posta dai cittadini e dalle famiglie italiane è chiara, mentre la risposta del Governo risulta insufficiente e confusa; precari, sottopagati, a rischio sfratto, impossibilitati a comprare casa e a mettere su famiglia, defraudati della pensione, ignorati ancora una volta dalla politica, che non vuole vedere e ammettere la necessità immediata e non più procrastinabile di istituire il reddito minimo garantito, riformulando una volta per tutte il sistema degli ammortizzatori sociali. Non so che cosa ancora stiamo aspettando per poter dare questa risposta. Quanto dovrà ancora divampare questo incendio, prima di ammettere che queste pistole ad acqua non sono sufficienti e che Nerone non deve giocare più con il fuoco? Direte che mancano i soldi: non è vero. Siamo capaci di sottrarre soldi alle vittime dei reati di tipo mafioso, ma non di aggredire seriamente gli sprechi della pubblica amministrazione, i costi della politica, la corruzione, l'evasione, recuperando risorse che potrebbero essere reimmesse sul mercato in maniera equa e oculata. Vi ricordo che la spesa complessiva per il finanziamento del revenu de solidarité active (RSA) in Francia è una cifra molto simile a quella che l'erario italiano spende per i suoi ammortizzatori sociali. Significa che abbiamo speso per un sistema di welfare che tutela solo un lavoratore su due la stessa cifra che in Francia ha garantito a tutti un programma di protezione universalistico e più equo. PRESIDENTE. Senatrice Bencini, la invito a concludere: il tempo sta per scadere. BENCINI (M5S). Bene, allora concludo; concludo con le ultime parole, va bene? Noi del Movimento 5 Stelle riteniamo innanzitutto che l'impegno di un Paese moderno e civile debba essere quello di tornare a garantire le condizioni affinché il lavoro precario sia l'eccezione e il lavoro stabile sia la regola. Vogliamo che ogni lavoratore sia retribuito in modo da garantire un futuro dignitoso a sé e alla propria famiglia. Vogliamo meno ore di lavoro, più persone che lavorano, più qualità di vita, non vogliamo vivere per lavorare ma lavorare per vivere semplicemente e serenamente. È necessario che si formulino quanto prima soluzioni vere e potenti che ridiano fiducia al mondo del lavoro, agli investitori esteri, ai lavoratori e che non siano i soliti palliativi. È necessario che i cittadini ritrovino fiducia nelle istituzioni. Noi crediamo che per essere veramente risolutivi si debbano attuare i principi fondamentali sanciti dagli articoli della nostra Costituzione, unitamente alla Carta dei diritti fondamentali dell'Unione europea. È tempo di mollare, quindi, le pistole ad acqua e impugnare l'idrante per affrontare quest'incendio. E visto che...
2013-07-17	M5S	MolinariFrancesco	(ore 12,50) ( Segue MOLINARI) . La politica degli ultimi decenni, invece di parlare di uguaglianza, di solidarietà, di innovazione, ha inventato la parola magica: emergenza. Siamo in una situazione in cui la classe media sta lentamente ma inesorabilmente scivolando verso la soglia della povertà ed in cui il 10 per cento della popolazione detiene oltre il 45 per cento della ricchezza, oltre tre milioni di italiani vivono nella povertà assoluta, il 17 per cento degli italiani ha un reddito al di sotto della soglia di povertà e un giovane su tre è senza lavoro e gli altri due sono precari o soggetti a dumping salariale. Le politiche di sviluppo nazionali avrebbero dovuto favorire l'innovazione e l'internazionalizzazione e invece hanno causato soltanto delocalizzazione e drammatica disoccupazione. E invece gli atti politici? Oggi rinviamo l'IMU, domani forse l'IVA, ieri la TARES, senza avere il coraggio di trovare soluzioni definitive alla crisi economica che attanaglia, che è anche nel mondo del lavoro e che richiederebbe una revisione delle politiche passive in favore delle politiche attive, in grado di diminuire il peso del fisco e di alimentare l'occupazione per ridare dignità ai cittadini. Ma c'è l'emergenza, ci dicono, bisogna tenere i conti a posto perché è l'Europa che ce lo chiede. Se così fosse - e ne dubitiamo - sarebbe arrivato il momento di concludere che gli interessi di alcuni Paesi dell'Unione europea cominciano a non essere coincidenti con i nostri. L'Italia, Paese fondatore di questa Europa unita, deve chiedere di poter uscire da quest' impasse con dignità uguale agli altri popoli europei. La moneta unica - immaginario strumento per accelerare l'unione politica - è stata pensata è perseguita nell'illusione che non ci sarebbero mai state crisi finanziarie e men che mai crisi politiche, non risultando nemmeno prevista la possibilità di uscita dall'euro. Invece la crisi è arrivata ed è diventata crisi dei debiti sovrani e, dopo la cura da cavallo, siamo ormai ad oltre 40 imprese che falliscono ogni giorno, con un debito pubblico che ha sforato i 2.000 miliardi di euro. Sono poi ormai tragici i dati relativi alla disoccupazione: abbiamo ormai oltre il 12 per cento di disoccupati in Italia, percentuale che nelle Regioni del Sud si avvicina tragicamente alla soglia del 20 per cento e che tra i giovani supera abbondantemente il 40. Le entrate tributarie - sono dati della Banca d'Italia - nel primo trimestre sono ulteriormente aumentate dell'1,7 per cento, con una riduzione del PIL del 2,4 per centro rispetto allo stesso periodo del 2012 e dello 0,6 per cento rispetto al semestre precedente, attestandosi la pressione fiscale, stima del Tesoro, oltre il 44,5 per cento. Invece di essercene allontanati, siamo paurosamente più vicini all'orlo del precipizio e, se è pur vero che l'uscita dall'euro rappresenterebbe un salto nel buio dagli esiti imprevedibili per un Paese come il nostro che non ha materie prime, stare nell'euro in queste condizioni, senza più un sistema produttivo, comincia ad essere un suicidio. Come abbiamo chiesto nel nostro Documento di economia e finanza alternativo - in cui si è esposta la nostra proposta di governo dell'economia - o si creano strumenti che consentano di dividere il rischio Paese su tutta l'area euro, con la BCE che diventa prenditrice di ultima istanza, o si ristruttura il debito pubblico, congelando il capitale e rinegoziando il tempo di pagamento degli interessi. Questo è già accaduto per la Germania al momento della sua riunificazione, si sta verificando per la Francia e dovrà avvenire anche in Italia, naturalmente con la contemporanea e non più rinviabile revisione delle spese inutili ed infruttuose che pesano sulla Nazione, come gli oltre 14 miliardi di euro per il programma degli F35, i 3 miliardi del programma della TAV, il miliardo delle pseudo-missioni di pace, gli oltre 500 milioni per il finanziamento ai partiti, gli altri 500 milioni dei contributi all'editoria e tutte le altre innumerevoli spese inutili che si perdono nei meandri della contabilità dello Stato e degli enti locali. La revisione della spesa non può essere il timido intervento presente nel disegno di legge al nostro esame, che credo sia dovuto soltanto ad un minimo sussulto di decenza. Noi parlamentari del Movimento 5 Stelle, solo pochi giorni fa, riducendoci l'indennità alla cifra lorda di 5.000 euro e restituendo quanto non rendicontato della voce diaria, abbiamo restituito allo Stato ben 1,5 milioni di euro. È un'operazione che, se messa in atto da tutti i parlamentari, comporterebbe un ulteriore risparmio di 500 milioni di euro. Per non parlare del fatto che nessun intervento si è avuto il coraggio di fare per imporre il divieto del cumulo anche a quei dirigenti dello Stato che arrivano a percepire retribuzioni annue superiori, in alcuni casi, a 500.000 euro. Che dire, poi, delle pensioni d'oro? Occorre coraggio e altruismo. Il nostro è un grido d'amore per l'Italia e l'Europa dei popoli. O l'Europa acquisisce consapevolezza che non è più solo e soltanto un mercato ma unione di uomini liberi, e ci si attrezza con una comune rete di salvataggio, equa e solidale, senza ulteriori nodi scorsoi come i vari « six pack » e « two pack », o la crisi eroderà dalle fondamenta quell'Europa di pace che i vari Adenauer, Churchill, De Gasperi, Schuman e Spinelli avevano immaginato, ridiventando una terra di egoismi contrapposti e quell'area di instabilità che ha creato due terribili conflitti mondiali. La storia dell'Europa, colleghi, anche quella recente dei nostri nonni, è stata dolorosa e piena di contrasti e sbandate estreme. È però anche storia di un continente che ha visto la culla del progresso e del riscatto degli uomini dalla miseria e che li ha portati al governo del loro destino attraverso la nascita delle costituzioni e del suffragio universale, ora sotto attacco di istituzioni finanziarie come la J. P. Morgan. Quel mondo che fino ad oggi abbiamo conosciuto è in pericolo mortale per le ingiustizie e gli abusi, sociali economici ed ecologici. Abbiamo bisogno di una visione costruttiva che sia capace di edificare un nuovo futuro, che è un futuro di senso di comunità, di destino comune. Per fare questo abbiamo bisogno di ambizione, di coraggio e di fiducia in noi stessi. Non bisogna cadere nell'illusione di chi pensa che le cose si aggiusteranno da sole, né nel pessimismo di chi crede che non ci sia nulla da fare. Dobbiamo essere coraggiosi ed ambiziosi e, come diceva Hessel, non dobbiamo arrenderci. Noi del Movimento 5 Stelle siamo qui per rivendicare il diritto del popolo italiano ad avere speranza ed anche se il tragitto è difficile ed impervio, pur nella perdurante diffidenza più totale verso le politiche e le non-scelte messe in atto da questo Governo, voteremo comunque responsabilmente sì a questo disegno di legge, ma continuiamo ad invitarvi ad utilizzare i suggerimenti contenuti nel nostro DEF. I lampi ed i tuoni di tempesta si sentono ancor fragorosi in lontananza e la traversata verso l'approdo sicuro è ancora lunga e se questi nocchieri non sono capaci di affrontarla, perché con lo sguardo chino continuano a rappezzare falle allo scafo da loro stesso procurate o a genuflettersi davanti a capitani stranieri non coraggiosi, è meglio che velocemente lascino il timone a chi non ha paura dei marosi e non chinino la testa: «La colpa, caro Bruto, non è nelle stelle, ma in noi stessi, se siamo schiavi».
2013-07-18	M5S	BertorottaOrnella	Signor Presidente, ministro Kyenge, l'occasione offerta dalla mozione n. 112, a cui ha aderito anche il Movimento 5 Stelle, ci permette di evidenziare alcuni punti importanti e meritevoli di attenzione. Gli episodi occorsi qualche giorno fa, dai quali è sorta l'esigenza di presentare questo atto con rito abbreviato, sono stati oggetto di un'attenta analisi non tanto e solamente dei fatti avvenuti, ma anche delle motivazioni sottese al pensiero di chi li ha concretizzati. Lungi dal volermi soffermare sulle parole riprovevoli rivolte al ministro per l'integrazione Kyenge, che nuovamente in questa sede vanno condannate, il mio intervento parte piuttosto da un'altra considerazione. Fondamentalmente vorrei partire dalle parole pronunciate dallo stesso Ministro: la diversità è una risorsa per l'Italia, che non è un Paese razzista, ha una cultura dell'accoglienza ben radicata. Forse il Ministro è stato un po' troppo ottimista! A parte la Carta costituzionale, che da tutti deve essere considerata il modello socio-educativo cui tendere, non sono mancati altri provvedimenti normativi volti a combattere quelle forme di discriminazione fondate su motivi razziali, etnici, nazionali o religiosi che molti di voi avete votato. A tale proposito si ricorda che l'articolo 43 del decreto legislativo n. 286 del 1998 ha previsto che tutti i comportamenti che, in forma diretta o indiretta, abbiano come conseguenza una distinzione, esclusione o preferenza basata su razza, colore della pelle, ascendenza, origine o convinzioni religiose siano da reputarsi discriminatorie per la legge italiana. Anche se tali comportamenti fossero non propriamente intenzionali, sarebbero comunque illegittimi, perché comprometterebbero l'essenza dei diritti umani e delle libertà fondamentali. Ed ancora, sempre in quest'Aula veniva approvata la legge n. 205 del 1993, nota come legge Mancino, la quale ha previsto di istituire efficaci strumenti di prevenzione e repressione dei fenomeni di intolleranza e di violenza di matrice xenofoba o antisemita. Questa legge è nata anche con l'intento di contrastare le tifoserie violente all'interno degli stadi e le azioni di propaganda alla violenza e alla discriminazione razziale. Non dimentichiamo che sino a qualche mese fa a qualche calciatore sono state rivolte frasi offensive di natura razzista. Il Consiglio d'Europa ha anche dato vita ad una Commissione europea contro il razzismo e l'intolleranza (ECRI). Grazie ad essa periodicamente vengono rese pubbliche notizie ed analisi sui fenomeni di razzismo e di intolleranza diffusi negli Stati facenti parte del Consiglio d'Europa. Il Governo italiano da questa Commissione ha ricevuto spesso raccomandazioni al fine di invitare le autorità italiane ad adottare provvedimenti contro l'uso di discorsi razzisti e xenofobi in politica. Ma forse al Governo attuale queste raccomandazioni sono sfuggite, tanto da non ricordare ad alcune cariche istituzionali che è vietato fare discorsi razzisti in politica, dunque anche nei comizi. Il Movimento 5 Stelle ci tiene a spendere qualche parola sul concetto di razzismo. Il razzismo è una teoria che sostiene la suddivisione degli uomini in razze e caratterizza la specie umana come composta da una razza superiore ed altre inferiori che, in ragione di tale distinzione, vengono discriminate e perseguitate. In senso più ampio e nell'uso comune, si può parlare di razzismo per indicare gli atteggiamenti di insofferenza e pregiudizio nei confronti di chi manifesta un'identità etnica, culturale o sessuale diversa dalla propria. La storia del razzismo e della xenofobia pare tanto antica quanto quella dell'umanità, poiché gli atteggiamenti di discriminazione e intolleranza hanno sempre avuto la funzione di rinsaldare su basi etniche e culturali le comunità politiche contro i presunti nemici. Sarebbe disonesto non affermare che la storia degli uomini non è segnata da razzismo. Certo è che la storia di oggi però non possiamo fregiarla di spregevoli atteggiamenti razzisti, classisti o sessisti. La nostra storia non deve passare attraverso la lettura del « Mein Kampf » di Adolf Hitler in cui è esposta l'ideologia nazista, che esalta la superiorità degli ariani e l'inferiorità delle altre etnie. Basta tollerare le forme di discriminazione razziale! È solamente una vergogna, ma soprattutto un'offesa alla dignità dell'essere umano! Tra l'altro, a nome del Movimento 5 Stelle, ci tengo a ricordare che tra la fine dell'Ottocento e i primi decenni del Novecento milioni di italiani sono stati i protagonisti dell'emigrazione di massa, in fuga dalla povertà e in cerca di fortuna. Molti di essi sono stati vittime di sfruttamento e di razzismo. I nostri italiani sono stati accusati di essere sporchi, criminali, terroristi e di rubare il lavoro e, ancor peggio, sono stati apostrofati come «topi di fogna», «ubriachi», «assassini» e, ancor peggio, «mafiosi». Ci riempiamo la bocca di parole come: politica dell'accoglienza, politica dell'integrazione sociale, cittadinanza del mondo, diritti dei migranti ed altro ancora. Soprattutto, ci indigniamo dinanzi a certe frasi sconvenienti, volgari, lesive della dignità personale e istituzionale. Tuttavia non ci indigniamo quando certe frasi razziste vengono rivolte a molti cittadini italiani, spesso ai nostri figli, che sono costretti ad andarsene dal nostro Paese perché non trovano un lavoro. Ci preoccupiamo che certe frasi ledano l'immagine del Paese. Ma come mai non ci preoccupiamo quando dicono che i tassi di disoccupazione in Italia sono ai massimi storici? Perché non ci indigniamo quando i nostri giovani con una laurea o un master hanno solo la chance di lavorare in un call center o in qualche pub piuttosto che in qualche azienda italiana? Perché non ci mettiamo mai nei panni degli italiani all'estero, costretti a subire forme di discriminazione sociale? Perché, cari colleghi, siamo così ipocriti? Perché stiamo discutendo di qualcosa che non doveva nemmeno lontanamente sfiorare i nostri impegni in agenda? Perché questo Parlamento preferisce presentare mozioni, sì degne di considerazione, ma non parla di questioni più urgenti e, soprattutto, non approva leggi a favore dei giovani in cerca di lavoro, imprese in preda al fallimento, famiglie tassate? Il Movimento fa fatica a comprendere le vostre strategie politiche. Non accetta che vengano calendarizzati - con riti che, quando si vuole, sono molto abbreviati - provvedimenti che alla fine elogino l'attività di questo Governo, che al suo interno ha un Vice Ministro che sconosce che una madre e una figlia vengano portate con la forza in una terra che rovinerà le loro vite o un Governo che ha nominato un Vice Presidente del Senato che si permette di fare delle battute infelici, ma da comizio. A me pare che stiamo dimenticando chi siamo e da dove veniamo. Noi del Movimento 5 Stelle non credevamo di entrare in un luogo così ambiguo e contraddittorio, in un luogo in cui si predica bene, ma si razzola malissimo. Questa mozione altro non rappresenta che il solito, becero giochetto per spostare il mirino dai problemi più seri e più importanti. Ad ogni buon modo, grazie a questi spiacevoli eventi abbiamo modo di esprimere il nostro disappunto, ma soprattutto abbiamo modo di evidenziare ai cittadini che cosa si fa all'interno di queste Aule, dove sempre più spesso ci si accapiglia come vecchie comari inacidite per far credere false verità! Si spreca tempo a turlupinare i cittadini millantando inesistenti divisioni all'interno della maggioranza, atte solo a poter incolpare ora questo e ora quest'altro del nulla più assoluto prodotto sin qui dal Governo Letta, e per tentare di celare, invero in maniera sempre più maldestra, il segreto di Pulcinella, quello che tutti sanno ma nessuno vuole ammettere: la teoria del partito unico. Il Gruppo parlamentare del Movimento 5 Stelle, nel votare favorevolmente la presente mozione, esprime solidarietà al Ministro, con l'auspicio che la sua futura azione sia volta a promuovere l'integrazione e l'accoglienza di quegli uomini, di quelle donne e dei molti bambini che sfuggono alle miserie, alle ingiustizie economiche, alle guerre e alla corruzione, e soprattutto volta a permettere loro un futuro di speranza, pace e dignità.
2013-07-24	LN	ComaroliSilvanaAndreina	Per quanto riguarda le «misure straordinarie per la promozione dell'occupazione, in particolare giovanile, della coesione sociale», si può dire che il titolo del decreto è bello, ma solo il titolo. Secondo voi, misure che incentivino l'assunzione a tempo indeterminato di giovani di età compresa fra i 18 e i 29 anni, in cambio di una decontribuzione pari a ben un terzo della retribuzione lorda, risolveranno davvero il problema ben più ampio di una disoccupazione che ha raggiunto ormai il 12,2 per cento (quando solo tre anni fa era all'8,8 per cento)? Secondo noi no.
2013-07-24	M5S	BlundoRosettaEnza	Per l'ennesima volta è stato predisposto un provvedimento omnibus, finalizzato cioè a disciplinare con la solita approssimazione settori e materie assolutamente eterogenee, con il risultato di un testo normativo che, al pari di molti altri, detta norme che andranno a compromettere i delicati e complessi equilibri degli istituti giuridici vigenti. Appare essere un provvedimento istituzionale obbligato, che rende più marcata la riforma Gelmini, e non un intervento a favore di quanti si trovino in difficoltà. Ad esempio, non possono non essere sottolineate le oggettive difficoltà del provvedimento nel disciplinare interventi a favore dei giovani frequentanti le scuole secondarie di secondo grado. All'interno del testo non sono state infatti previste norme di raccordo con l'articolo 4 della legge 28 marzo 2003, n. 53, e il successivo decreto legislativo 15 aprile 2005, n. 77, riguardo alle norme generali relative all'alternanza scuola-lavoro. L'articolo 4, comma 2, del decreto legislativo n. 77 del 2005, signor Ministro, prescrive infatti, quanto segue: «I periodi di apprendimento mediante esperienze di lavoro fanno parte integrante dei percorsi formativi personalizzati, volti alla realizzazione del profilo educativo, culturale e professionale del corso di studi e degli obiettivi generali e specifici di apprendimento stabiliti a livello nazionale e regionale». L'obiettivo del decreto legislativo n. 77, quindi, è di far acquisire agli studenti, a partire dal quindicesimo anno d'età, con esperienze nel mondo del lavoro, soltanto alcune competenze professionali unitamente ad altre non necessariamente legate ad una professione o ad una disciplina specifica, ma spendibili in diversi contesti e per finalità formative non paragonabili a quelle che si vogliono disciplinare con i commi 4, 7, 10 e 13 dell'articolo 2 dell'attuale testo in Aula. Si regolamenta la scuola e non il lavoro, si privilegia la formazione e non l'inserimento nel mondo del lavoro. Nel disegno di legge n. 890, invece, si vuole confondere il periodo di studio con gli interventi strutturati per l'apprendistato e con l'adeguamento delle abilità professionali per persone che nulla hanno a che fare con i banchi di scuola. Si dimentica forse che l'Italia soffre dal punto di vista occupazionale ormai da molti anni e discutere ancora in quest'Aula di una problematica, trasformata nel tempo in una vera e propria emergenza sociale, significa, signori, certificare il fallimento delle politiche di sostegno all'occupazione messe in atto nell'ultimo decennio, anzi nell'ultimo ventennio, dai Governi di qualsiasi colore politico posti al timone del Paese. Il tasso di disoccupazione si attesta al 12,2 per cento, in aumento di 0,4 punti percentuali rispetto a dicembre e di 2,1 punti negli ultimi dodici mesi. Sono stati spesi innumerevoli discorsi sulla necessaria conversione del nostro Paese ad un mercato del lavoro maggiormente flessibile, un'evoluzione presentata come propedeutica ai vertiginosi ed immediati aumenti dei posti di lavoro. La realtà che negli ultimi anni si è palesata, però, è del tutto opposta e può essere riassunta in un'unica parola: precarietà; precarietà del posto di lavoro che inevitabilmente si trasforma in precarietà della vita. Ma, paradossalmente, con la terribile crisi economica che stiamo vivendo, chi ha un'occupazione precaria può anche definirsi fortunato rispetto a chi non ha un lavoro o, come troppo spesso accade (anche in questi Palazzi), l'ha perduto. Tra i quindici-ventiquattrenni le persone in cerca di lavoro sono 655.000 e rappresentano il 10,9 per cento. In questa fascia d'età il tasso di disoccupazione, ovvero l'incidenza dei disoccupati sul totale di quelli occupati o in cerca, è pari al 38,7 per cento. Dati allarmanti che non possono più essere ignorati, tanto più che nella percentuale vengono considerati, in numero crescente, anche gli adolescenti. Si registra un aumento dell'abbandono scolastico, non soltanto nel Mezzogiorno, ma nell'intero Paese, così come una diminuzione delle iscrizioni all'università. Questo sì che è davvero preoccupante per la cultura. Eppure non sono previsti neanche questa volta degli interventi di carattere strutturale, finalizzati a garantire una vera e maggiore occupazione, ma solo degli interventi palliativi, come ben spiegato da tutti voi colleghi. Il presidente del Consiglio Letta, nei primi giorni del suo mandato, aveva fatto riferimento alla creazione di 200.000 posti di lavoro. Ora, ipotizzando l'utilizzo di tutti i fondi disponibili previsti dal provvedimento, si è ben lontani da quei numeri e anche dai 100.000 posti cui ha fatto riferimento il ministro Giovannini come risultato di queste misure. Gli stanziamenti previsti, infatti, sono 26 milioni per due anni più 28 milioni per il 2015 per l'autoimprenditorialità e l'autoimpiego ed altrettanti milioni per la realizzazione di progetti di infrastrutturazione sociale e valorizzazione dei beni pubblici nel Mezzogiorno, presentati dai giovani e dai soggetti appartenenti alle categorie svantaggiate. Infine, solo 56 milioni di euro in tre anni per le borse di tirocinio formativo in favore di giovani dai diciotto a ventinove anni che non lavorino, non studino e non partecipino ad alcuna attività di formazione, ma residenti o domiciliati nelle regioni del Mezzogiorno. Il provvedimento in esame contiene inoltre misure con le quali si prevedono riduzioni del costo del lavoro, fino all'esaurimento delle risorse disponibili, per l'assunzione di persone con meno di trent'anni. Gli sgravi possono avere una durata massima di diciotto mesi (nel caso di nuove assunzioni) oppure di dodici mesi (nel caso di trasformazioni di contratti a tempo determinato in contratti a tempo indeterminato). L'esperienza passata ci dimostra però che gli incentivi alle assunzioni aventi carattere temporaneo sono del tutto inefficaci in quanto creano pochi posti di lavoro e ne beneficiano solo le imprese che farebbero comunque queste assunzioni. Sorge poi spontanea un'altra domanda: quale datore di lavoro decide di creare veri posti a tempo indeterminato, sulla base di un contributo pubblico che potrebbe non essere erogato, vista la limitata disponibilità delle risorse? Oltre queste criticità che ho evidenziato, non ho potuto fare a meno di notare nel testo la mancanza di riferimenti ad un territorio martoriato come quello dell'Abruzzo, con un altissimo tasso di disoccupazione, al punto che il relatore ha dovuto aggiungere, al termine dei lavori in Commissione, una chiarificazione, che non era presente nella versione originale, elencando espressamente le Regioni destinatarie degli incentivi. Con quest'ultimo emendamento avete dimostrato di saper andare oltre le inutili passerelle. Auspichiamo che la strada intrapresa continui ad essere percorsa.
2013-07-24	PD	FaveroNicoletta	Signor Presidente, onorevoli colleghi e colleghe, rappresentanti del Governo, parlerò di welfare, cominciando il mio intervento con una domanda che gira in molti luoghi: il welfare oggi è un problema? È un problema per la nostra società? La sostenibilità del nostro sistema di protezione sociale è stata finora affidata ad una raccolta fondi basata sulla solidarietà fiscale, solidarietà tra i lavoratori, sulle imposte ai consumi. Poveri, esclusi, disoccupati, ammalati, bambini, non autosufficienti ricevono aiuti con soluzioni alimentate da queste modalità, in una logica, spesso meramente amministrativa, del raccogliere e del redistribuire. Ma i tassi di povertà persistenti e in aumento condannano l'Italia, che pure ha un invidiabile sistema di protezione sociale, tra i Paesi meno capaci di trasformare in valore sociale le risorse a disposizione. La Costituzione non limita i potenziali della responsabilità al solo raccogliere e al solo distribuire: ingiustizie e disuguaglianze vanno ben oltre la capacità redistributiva dei fondi a disposizione. Quindi, non si tratta di redistribuire o ridurre, ma di far fruttare il capitale a disposizione. E le istituzioni, dopo aver raccolto le risorse con la solidarietà fiscale, devono evitare che siano consumate da aventi diritto senza doveri. Colleghi della Lega e colleghi del Movimento 5 Stelle, bisogna, a nostro avviso, riconsiderare la capacità del rigenerare, ed è una sfida che può essere affrontata da tutti noi nelle condizioni difficili nelle quali ci troviamo. Vedete, per noi il lavoro è dignità, e lo è anche per quelle 67.000 persone che abbiamo spesso citato, perché ogni aiutato è un moltiplicatore di valore, e gli esempi non ci mancano: il lavoro socialmente utile nell'assistenza alle persone anziane ancora autosufficienti, il servizio civile, le molteplici forme di lavoro del volontariato sociale. Dobbiamo quindi ripensare lo Stato sociale, piuttosto, come un servizio stabile e universalistico, rendendolo più leggero, ma allo stesso tempo salvaguardandolo, utilizzando comunque criteri selettivi a favore dei più deboli. L'obiettivo si può raggiungere se si riflette nell'ottica di utilizzare le politiche sociali per far ripartire la crescita, mentre diminuire le risorse sia sociali che sanitarie destinate al sistema dei servizi alle persone deprime ulteriormente l'economia e peggiora le condizioni di vita dei cittadini. Un bellissimo esempio è dato dalle 12.000 cooperative sociali presenti in Italia e dai loro consorzi, che occupano 380.000 persone, le quali, con i loro servizi, raggiungono ben 6 milioni di cittadini. Ridurre pesantemente le politiche sociali e, più in generale, il welfare vuol dire rinunciare a posti di lavoro diffusi sul territorio e accessibili ad una vasta platea di giovani e di donne, fino ai disabili. In Italia, l'occupazione femminile è ferma al 46 per cento, venti punti in meno rispetto a quella maschile; è più bassa che in quasi tutti i Paesi europei, soprattutto nelle posizioni più elevate e per le donne con i figli: una su tre, infatti, è costretta a lasciare il lavoro alla nascita del primo figlio, per carenza di servizi. La disparità di retribuzione, a parità di istruzione e di esperienza, raggiunge anche il 30 per cento. Sappiamo che una donna su cinque non lavora, e al Sud il tasso di disoccupazione è davvero elevatissimo. Per questo abbiamo predisposto un emendamento che va ad incentivare l'assunzione delle donne. Non si può quindi ridurre il welfare e far gravare sulle famiglie, e dunque sulle donne, i tagli al tempo pieno nelle scuole, alla non autosufficienza, ai servizi alla persona, all'infanzia e alle famiglie. Si devono supportare maggiormente le famiglie; sì, le famiglie sono considerate come il maggior ammortizzatore sociale. Sul tema dei disabili e del lavoro ritengo importante l'ordine del giorno del PD, di cui sono prima firmataria, accolto in Commissione, per rivedere la posizione espressa dal Dipartimento della funzione pubblica in merito alla sospensione dell'obbligo di copertura della quota di riserva, vale a dire dell'entità di lavoratori disabili che i datori di lavoro soggetti ad obbligo devono avere alle dipendenze. È stabilito dalla legge n. 68 del 1999. Vi è la richiesta di rivedere il parere espresso dal Dipartimento della funzione pubblica e prevedere, considerando anche la gravità della situazione economica e sociale nel nostro Paese, misure mirate, specifiche ed urgenti volte a promuovere l'incremento dell'occupazione stabile delle categorie protette, anche per contrastare forme di marginalizzazione aggravate dall'attuale contesto di crisi economica. Al riguardo abbiamo presentato l'emendamento 5.0.1, che prevede anche lo stanziamento di risorse economiche importanti, perché nessuno sia lasciato indietro; e so che anche i senatori del Movimento 5 Stelle sono d'accordo dal momento che in Commissione ci confrontiamo spesso su questi argomenti. Le politiche degli ultimi decenni hanno tenuto poco conto delle realtà sociali in movimento, limitandosi a gestire gli strumenti giuridici ed economici già esistenti, senza spingere sulla leva dell'innovazione e dello sviluppo. Non si è investito sul rendimento. Non sono state cercate soluzioni più capaci di affrontare il rapporto tra bisogni e risorse. A forme più efficaci di aiuto e sviluppo umano e sociale, si sono preferiti sistemi assistenziali di tipo ordinario, senza una prospettiva futura. Al contrario, la richiesta di aiuto aumenta ogni giorno e non tenerne conto vuol dire non dare risposte, accettare che la sofferenza diventi disperazione, abbandono, conflitto, sfiducia, che generano assenza di prospettive con tutte le conseguenze del caso. È importante sottolineare in questo caso anche il ruolo del terzo settore. Detto questo, il disegno di legge oggi all'esame dell'Aula rappresenta un primo importante passo per il Governo al fine della predisposizione di misure urgenti e semplificate in tema di lavoro, in particolare per ciò che concerne i giovani, e di coesione sociale, in linea anche con le politiche e le iniziative assunte a livello europeo e con la situazione economica e sociale che sta affrontando il nostro Paese. È importante anche quanto previsto all'articolo 3, la cosiddetta Carta acquisti sperimentale, che integra la social card e rappresenta una misura importante contro la lotta alla povertà minorile, a partire dalle famiglie più marginali rispetto al mercato del lavoro. Ricordiamo che nel Rapporto annuale del Garante dell'infanzia e dell'adolescenza, presentato il 10 giugno scorso, si dice che in Italia vivono in situazione di povertà relativa 1.822.000 minorenni, il 17,6 per cento dei bambini e degli adolescenti. Il 7 per cento dei minorenni poi vive in condizioni di povertà assoluta. La sperimentazione della Carta acquisti sperimentale va incontro al fenomeno descritto con l'intento di superarlo. Essa consiste in un trasferimento monetario riservato a famiglie in condizioni di povertà residenti nei 12 Comuni con più di 250.000 abitanti. Senatore Puglia, questa non è "fuffa", questo è un aiuto concreto. L'efficacia del programma si misura confrontando i risultati raggiunti dal gruppo dei soggetti beneficiari. L'articolo 3 del disegno di legge in oggetto dispone un'estensione, nei limiti di 100 milioni di euro per il 2014 e di 67 milioni per il 2015, a tutti gli altri Comuni delle Regioni del Mezzogiorno (Abruzzo, Basilicata, Calabria, Campania, Molise, Puglia, Sardegna e Sicilia). L'articolo 7 riguarda poi il lavoro accessorio, e quindi la possibilità dei voucher che stabiliscono condizioni, modalità e importi dei buoni orari...
2013-07-24	PD	GattiMariaGrazia	Il provvedimento si inserisce in una situazione di grave e prolungata difficoltà congiunturale ed in un contesto contrassegnato da una profonda crisi economica... (Forte brusìo). PRESIDENTE. Colleghi, scusate, ma la relatrice non riesce a sovrastare con la sua voce il brusìo, quindi invito ad uscire dall'Aula chi intende conversare. GATTI , relatrice. La ringrazio, Presidente. Dicevo che il provvedimento si inserisce in una situazione di grave e prolungata difficoltà congiunturale e in un contesto contrassegnato da una profonda crisi socio-economica, che investe il nostro Paese ormai da diversi anni, i cui riflessi sul mondo del lavoro e sui livelli occupazionali richiedono interventi strutturali e di sistema. Nei primi tre mesi dell'anno - come confermato dalla Banca d'Italia - il prodotto interno lordo è stato inferiore dell'8,7 per cento al massimo ciclico raggiunto nel 1° trimestre del 2008. Nell'intero quinquennio 2008-2012, la caduta dell'attività in Italia è stata la più marcata tra i maggiori Paesi dell'Unione europea. La situazione del mercato del lavoro italiano si è però notevolmente aggravata... (Forte brusìo). PRESIDENTE. Colleghi, per favore, lasciate parlare la senatrice Gatti. GATTI , relatrice. Quella di oggi è stata una seduta molto lunga, Presidente. PRESIDENTE. Prego, prosegua. GATTI , relatrice. La ringrazio. La situazione del mercato del lavoro italiano si è però notevolmente aggravata dalla seconda metà del 2011. In concomitanza con la crisi dei debiti sovrani, la modesta ripresa seguita alla recessione mondiale del 2008-2009 si è arrestata e tramutata in una nuova pesante recessione, che ha frenato la domanda di lavoro espressa dalle imprese. La disoccupazione giovanile è una grande emergenza da risolvere nel nostro Paese, se vogliamo garantire all'Italia un futuro di ripresa e nuovo sviluppo. L'incidenza della disoccupazione è, infatti, maggiore per le classi di età più giovani (in particolare quelli con meno di venticinque anni). In questo contesto, il provvedimento del Governo rappresenta un passo importante, anche rispetto al passato, nella lotta alla disoccupazione. Ciò nonostante, ci auguriamo che sia solo il primo passo di un lungo percorso. È infatti necessario proseguire con provvedimenti ancora più coraggiosi, reperendo nuove risorse che, oltre agli incentivi per le assunzioni, mirino a riformare il sistema creando le condizioni per promuovere nuovi investimenti. Restano da sciogliere nodi importanti, come il rifinanziamento della cassa integrazione in deroga e della piccola mobilità per le piccole imprese, la questione degli esodati e la questione del blocco dell'aumento dell'IVA nel settore sociosanitario. Si tratta di vere e proprie emergenze sociali. Insomma, vanno assunti altri provvedimenti, onerosi e strutturali, che le risorse disponibili in questo provvedimento non permettono di affrontare. Pur avendo approvato il decreto-legge senza modifiche sostanziali, le Commissioni riunite finanze e lavoro hanno apportato miglioramenti al testo originario, ovviamente limitati nella loro portata dal fatto che non sono state stanziate ulteriori risorse. In questa relazione darò conto di una breve sintesi delle misure previste dal decreto-legge e della loro portata innovativa e delle modifiche approvate dalle Commissioni riunite. L'articolo 1 introduce una misura di incentivo temporaneo, in favore dei datori di lavoro, per la stipulazione di contratti di lavoro dipendente a tempo indeterminato, con soggetti di età compresa tra i diciotto ed i ventinove anni, che diano luogo ad un incremento occupazionale netto, nonché per le trasformazioni di contratti di lavoro dipendente da tempo determinato a tempo indeterminato, accompagnate da ulteriori assunzioni ad incremento. Si tratta di un primo intervento che va nella giusta direzione per combattere la disoccupazione giovanile, che nel nostro Paese raggiunge ormai quasi il 40 per cento. L'intervento è finalizzato ad incentivare la creazione di lavoro a tempo indeterminato, l'autoimprenditorialità e l'impresa sociale e ad avvicinare i giovani che non studiano e non lavorano (i famosi neet ) al lavoro attraverso tirocini, nonché a contrastare la povertà estrema. Emendamenti approvati dalle Commissioni riunite comportano lo snellimento e il chiarimento delle procedure che le aziende devono seguire per accedere agli incentivi per le assunzioni, nonché l'esclusione dell'applicazione dell'incentivo per le assunzioni per lavoro domestico, la soppressione del requisito alternativo di vivere esclusivamente con una o più persone a carico, l'abrogazione dei termini temporali entro cui deve essere stipulata l'assunzione, l'introduzione del termine temporale di un mese entro il quale la suddetta trasformazione del contratto da tempo determinato a tempo indeterminato deve essere accompagnata da un'ulteriore assunzione ad incremento e la previsione che l'incentivo sia oggetto di monitoraggio e di valutazione. Vorrei segnalare poi che sull'articolo 1 sono stati presentati diversi emendamenti, non accolti dalle Commissioni riunite, finalizzati ad innalzare fino a trentacinque anni l'età dei giovani per la cui assunzione sono previsti incentivi per i datori di lavoro, e che lo stesso tema è stato presente nel dibattito pubblico. L'innalzamento sembrerebbe però non possibile, in quanto in contrasto con quanto previsto dal regolamento CE n. 800 del 2008, alla base delle disposizioni che regolano l'erogazione dell'incentivo. L'articolo 2, nei commi da 1 a 9, mira a realizzare una disciplina dell'apprendistato più omogenea sull'intero territorio nazionale. Naturalmente è necessario che i principi previsti siano tradotti al più presto in disposizioni concrete e direttamente applicabili mediante le linee guida da individuare in Conferenza Stato-Regioni. L'emendamento 2.500, approvato nel corso dell'esame in sede referente, propone la soppressione della disposizione per cui, laddove le Regioni e le Province autonome non abbiano adottato specifiche regolamentazioni in materia di tirocini formativi e di orientamento, trova applicazione la normativa statale in materia e della disposizione per cui, anche per i tirocini instaurati nell'ambito delle pubbliche amministrazioni, sia corrisposta al tirocinante l'indennità di partecipazione. Si ricorda che la soppressione del comma 4 è stata posta come condizione nel parere non ostativo espresso dalla 1ª Commissione del Senato sul decreto-legge in esame. L'emendamento 2.17 propone l'istituzione, presso il Ministero dei beni e delle attività culturali e del turismo, di un fondo straordinario, denominato «Fondo mille giovani per la cultura», con una dotazione pari a 1 milione di euro per il 2014, destinato alla promozione dei tirocini formativi e di orientamento, rivolti ai giovani fino a ventinove anni di età, nei settori delle attività e dei servizi per la cultura. L'emendamento 2.18 propone di consentire ai datori di lavoro pubblici e privati di fare riferimento, per i tirocini formativi e di orientamento, alla disciplina della sola Regione in cui sia ubicata la sede legale e al solo centro per l'impiego nella cui circoscrizione rientri la medesima sede legale. L'articolo 2, nei commi 10-14, incentiva le attività di tirocinio curriculare svolte dagli studenti universitari nell'anno accademico 2013‑2014. Con l'emendamento 2.24 è stata modificata la norma che prevede la possibilità di assegnare allo studente gli incentivi quale cofinanziamento, per metà, del rimborso spese corrisposto da altro soggetto pubblico. Con l'emendamento citato, nella nozione di «rimborso» rientra anche il beneficio o la facilitazione non monetaria, solo per i tirocini all'estero. L'articolo 3 reca misure urgenti per l'occupazione giovanile e contro la povertà nel Mezzogiorno. Gli emendamenti 3.2 e 3.3, approvati nel corso dell'esame in sede referente, propongono di esplicitare che i progetti summenzionati, relativi all'infrastrutturazione sociale e alla valorizzazione dei beni pubblici nel Mezzogiorno, sono promossi, oltre che dai giovani e dai soggetti delle categorie svantaggiate, anche dai soggetti delle categorie molto svantaggiate e che i medesimi progetti devono fare particolare riferimento ai beni immobili confiscati ai sensi della legislazione antimafia. L'emendamento 3.4 (testo 2), anch'esso approvato nel corso dell'esame, pone un criterio di priorità - in favore di progetti o imprese in grado di contare su un'azione di accompagnamento e tutoraggio da parte di altra impresa già operante da tempo, con successo, in altro luogo e nella medesima attività - nell'ambito degli stanziamenti summenzionati relativi all'autoimprenditorialità e all'autoimpiego, ai progetti inerenti all'infrastrutturazione sociale ed alla valorizzazione di beni pubblici nel Mezzogiorno. L'articolo 4 reca misure dirette ad accelerare le procedure di riprogrammazione dei programmi nazionali cofinanziati dai fondi strutturali europei e di rimodulazione del Piano di azione coesione. L'articolo 5 istituisce, in via sperimentale, una struttura di missione, presso il Ministero del lavoro e delle politiche sociali, avente compiti di promozione, indirizzo, coordinamento, definizione di linee guida e predisposizione di rapporti, con riferimento all'attuazione, a decorrere dal 1° gennaio 2014, del programma comunitario «Garanzia per i giovani» ( Youth Guarantee ), alla ricollocazione dei lavoratori beneficiari di interventi di integrazione salariale e, in particolare, degli ammortizzatori sociali in deroga. Gli emendamenti 5.4, 5.8 (testo 2) e 5.500 (testo corretto), anch'essi approvati, propongono alcune modifiche ed integrazioni alle norme di individuazione dei compiti della nuova struttura di missione. In particolare, l'emendamento 5.500 (testo corretto) dei relatori propone che la definizione dei criteri per l'impiego delle risorse economiche, relative alle politiche attive del lavoro, sia operata anche in sede di Conferenza permanente per i rapporti tra lo Stato, le Regioni e le Province autonome. L'articolo 6 intende favorire un raccordo organico tra i percorsi degli istituti statali e i percorsi di istruzione e formazione professionale regionale. L'articolo 7 reca modifiche alla disciplina introdotta dalla legge 28 giugno 2012, n. 92, attenuando alcuni vincoli normativi relativi ai contratti di lavoro più flessibili. In particolare, si abbrevia il periodo che deve intercorrere tra due contratti a tempo determinato stipulati tra un'impresa e uno stesso lavoratore (da novanta a venti giorni per i contratti con durata iniziale oltre i sei mesi e da sessanta a dieci giorni per quelli sotto i sei mesi); si elimina il divieto di prorogare un contratto a tempo determinato stipulato senza specificarne la causale e si estende la possibilità, per i contratti collettivi nazionali o aziendali, di individuare situazioni in cui non è richiesto di specificare tale causale; si amplia la possibilità di ricorrere al lavoro intermittente, al lavoro accessorio e ai contratti di collaborazione coordinata; si consente al datore di lavoro di riassumere con contratto di apprendistato professionalizzante o di mestiere, mirante al conseguimento della qualifica professionale valida ai fini contrattuali, il lavoratore che abbia conseguito una qualifica o diploma professionale nell'ambito di un precedente contratto di apprendistato, prolungando così la fruizione dei relativi incentivi contributivi. L'emendamento 7.39, anch'esso approvato, propone l'inserimento di una modifica con la quale si consente, senza la condizione della sussistenza di un interesse, il distacco temporaneo di lavoratori nell'ambito di imprese che abbiano sottoscritto un medesimo contratto di rete di impresa e si prevede che quest'ultimo possa definire le regole per ipotesi di codatorialità di dipendenti da parte delle imprese sottoscrittrici. Viene anche modificata la disciplina dell'istituto del lavoro intermittente. L'emendamento 7.45, approvato anch'esso, propone di esplicitare che i limiti di impiego si riferiscono a ciascun datore di lavoro. Sul lavoro a progetto, l'emendamento 7.70 propone di chiarire l'ambito di applicazione della norma che fa salvo il ricorso ai contratti di collaborazione a progetto sulla base del corrispettivo definito dalla contrattazione collettiva nazionale di riferimento. L'emendamento in esame propone di chiarire che tale norma si riferisca alle attività di vendita diretta di beni e alle attività di vendita di servizi, realizzate attraverso call center outbound, specificando, dunque, che l'aggettivo «diretta» si riferisce esclusivamente alla vendita di beni e non anche alla vendita di servizi. L'articolo 8 istituisce, nell'ambito delle strutture del Ministero del lavoro e delle politiche sociali, la Banca dati delle politiche attive e passive, per favorire un migliore incontro tra domanda e offerta dì lavoro in termini di qualifiche e capacità, stimolando così occupazione, produttività e crescita. L'emendamento 8.500 (testo corretto), approvato nel corso dell'esame in sede referente, propone l'inserimento di altri soggetti nell'elenco di quelli che concorrono alla costituzione della banca dati. Sull'articolo 9, che tra l'altro reca alcune norme relative ai soggetti extracomunitari, merita di essere menzionato l'emendamento 9.32, approvato anch'esso, che propone di ampliare l'ambito dei soggetti extracomunitari che, al termine di determinati corsi di studio e alla scadenza del relativo permesso di soggiorno (per motivi di studio), hanno diritto di essere iscritti nell'elenco anagrafico dei centri per l'impiego, per un periodo non superiore a dodici mesi, ovvero di chiedere, in presenza dei requisiti stabiliti dalla relativa disciplina, la conversione del permesso in permesso di soggiorno per motivi di lavoro. Sull'articolo 9, che tra l'altro reca alcune norme relative ai soggetti extracomunitari, merita di essere menzionato l'emendamento 9.32, approvato anch'esso, che propone di ampliare l'ambito dei soggetti extracomunitari che, al termine di determinati corsi di studio e alla scadenza del relativo permesso di soggiorno (per motivi di studio), hanno diritto di essere iscritti nell'elenco anagrafico dei centri per l'impiego, per un periodo non superiore a dodici mesi, ovvero di chiedere, in presenza dei requisiti stabiliti dalla relativa disciplina, la conversione del permesso in permesso di soggiorno per motivi di lavoro. Nella disciplina vigente, tali possibilità sono riconosciute al soggetto extracomunitario che abbia conseguito in Italia un dottorato o un master universitario di secondo livello. L'emendamento 9.32 in esame propone un'estensione ai casi di conseguimento (in Italia) di una laurea triennale o di una laurea specialistica. L'articolo 10 reca alcune disposizioni in materia di politiche previdenziali e sociali, mentre l'articolo 11, in alcuni commi, disciplina le attività di rimozione delle macerie e terra miste ad amianto nelle aree colpite dagli eventi sismici del 20 e 29 maggio 2012, nonché in quelle interessate dalla tromba d'aria del 3 maggio 2013 e al comma 17 autorizza il Ministero dei beni e le attività culturali ad erogare tutti i fondi residui del Fondo unico per lo spettacolo (FUS) in favore delle fondazioni lirico-sinfoniche, al fine di fronteggiarne lo stato di crisi e di salvaguardare i lavoratori. Concludendo, signora Presidente, sono urgenti e non più differibili le finalità del provvedimento in esame, quali l'accelerazione della creazione di posti lavoro a tempo determinato e indeterminato (con particolare riferimento ai giovani e ai disoccupati), l'anticipo della cosiddetta garanzia giovani (cioè la politica europea che partirà dal 1° gennaio 2014), gli interventi in materia previdenziale e di politiche sociali, il rafforzamento delle tutele per i lavoratori e gli interventi per le imprese. Ciò nonostante, l'urgenza di affrontare una congiuntura economica così complessa, e per più aspetti drammatica, dovrebbe indurre il Governo e lo stesso legislatore ad adottare scelte più nette e incisive al fine di rilanciare le dinamiche occupazionali in tutti i settori produttivi; di questa necessità sono testimonianza molti degli ordini del giorno presentati e che accompagnano il provvedimento.
2013-07-24	PD	ParenteAnnamaria	Cito tre esempi di questo aspetto presenti nel decreto. La ratio del provvedimento è nell'articolo 1, in cui si prevedono incentivi alle aziende per nuove assunzioni a tempo indeterminato. Aiutare le aziende in un momento di grave crisi economica e affrontare con energia la disoccupazione giovanile sono i due pilastri su cui si costruisce il futuro. In più in questo articolo, con la previsione di assunzioni di giovani a tempo indeterminato, si intende stabilizzare il lavoro in un Paese in cui, come testimoniano i dati OCSE, è precario il 52 per cento dei giovani sotto i 25 anni: il doppio rispetto al 2010. Il secondo esempio è dato dalla riprogrammazione di fondi europei nel Mezzogiorno verso l'occupazione giovanile. Il terzo mi sta particolarmente a cuore. Nell'articolo 5 si stabiliscono misure per l'attuazione del programma europeo «Garanzia per i giovani» e per la ricollocazione delle lavoratrici e dei lavoratori destinatari di ammortizzatori sociali in deroga. Si prevede a tal fine una struttura di missione presso il Ministero del lavoro. Questo non basta. È solo un primo passo. Dobbiamo andare verso la definizione di un sistema nazionale costituito da un'agenzia nazionale e da agenzie regionali. 19 Paesi su 28 (29 ora) in Europa dispongono di una struttura a rete o, più spesso, di un'agenzia nazionale dotata di strutture territoriali e, diversamente dal resto dell'Europa, in Italia, nel momento di massima crisi, si è investito poco in politiche attive. Riusciremo a costruire il futuro pure affrontando le emergenze, come questo Governo sta facendo, se realizzeremo servizi all'impiego efficienti e trasparenti, dove una ragazza o un ragazzo che cerca lavoro su tutto il territorio nazionale (perché uno dei problemi che abbiamo è che ci sono troppe asimmetrie territoriali) riuscirà a trovare accoglienza e risposte concrete di accompagnamento al lavoro. E questo vale anche per coloro che al momento non studiano e non lavorano perché scoraggiati. Queste non sono questioni tecniche, ma attengono alla necessità di creare sistemi trasparenti di accesso al lavoro. Per tale motivo dobbiamo prenderci cura di alcune questioni, innanzitutto dell'integrazione tra politiche attive e passive del lavoro: in Italia si spende solo l'1,7 per cento del PIL in politiche attive e soltanto il 3,9 per cento dei disoccupati trova impiego grazie al collocamento pubblico (in Germania l'82 per cento). Fondamentale è il raccordo tra le azioni che accrescono l'occupabilità dei soggetti e gli interventi a sostegno del reddito. In Europa è in atto un dibattito pubblico su come gli incentivi ai centri unici aumentano efficacia ed efficienza dell'azione in materia occupazionale. Il ruolo dei privati all'interno di un sistema nazionale che funziona può essere solo che valorizzato: ci sono tante buone pratiche in Europa. In ultimo, cito il tema del raccordo tra servizi pubblici all'impiego e programmazione formativa, che è sempre ricorrente nelle raccomandazioni del Consiglio europeo. Infine, pongo all'attenzione un tema che dovrà essere affrontato. In Commissione abbiamo sempre cercato di raccordare, naturalmente, le normative nazionali con l'azione della Conferenza Stato‑Regioni, ma credo che si debba riflettere, monitorare e valutare, sia da parte dello Stato che da parte delle Regioni, il Titolo V della Costituzione in materia di lavoro. È complicato avere 20 forme di apprendistato diverse nelle 20 Regioni italiane; questo è emerso molto chiaramente nelle audizioni svolte in Commissione. Presidente, mentre discutiamo di questo provvedimento, colpiscono le parole rivolte dal Papa ai giovani in Brasile in questi giorni: «La gioventù è la finestra attraverso la quale il futuro entra nel mondo». Penso che spalancare quella finestra sia la nostra missione.
2013-07-25	LN	BellotRaffaela	Signor Presidente, rappresentanti del Governo, onorevoli colleghi, dopo un lungo e tortuoso iter, svolto anche e soprattutto in Commissione, giunge oggi in quest'Aula il provvedimento a tutti noto come «decreto sul rinvio dell'IVA». Il testo, in realtà, si divide in due importanti sezioni che trattano di altrettanti rilevanti ed importanti temi: il lavoro, con alcune disposizioni che puntualmente ed inesorabilmente finiscono a svantaggio del Nord, e, per l'appunto, il rinvio sull'IVA. Su uno dei due punti, il lavoro, ad eccezione dell'intervento sulla riforma Fornero (riforma che tutti hanno subito), per cancellarne gli effetti negativi sui contratti a termine, di cui all'articolo 7 del provvedimento in esame, non crediamo si possano condividere le altre misure adottate per rilanciare l'occupazione, per il semplice motivo che la strategia perseguita da questo Governo in materia di politiche per l'impiego continua a caratterizzarsi di assistenzialismo per il Sud, sottraendo quindi risorse al Nord. Le risorse stanziate e gli incentivi previsti, infatti, finiscono per sussidiare soltanto giovani meridionali che non hanno proseguito gli studi e ai quali non diamo, quindi, nemmeno possibilità di crescita o di studio successivo e che non vivono più con la famiglia d'origine. Ad ogni modo, sul tema del lavoro i miei colleghi hanno già esplicitamente richiamato quelli che riteniamo i punti critici e espresso la nostra visione sulla negatività del provvedimento stesso. Ma mi soffermo sull'IVA: questo provvedimento, per quanto riguarda l'IVA, dimostra l'incapacità del Governo in maniera ancora più evidente che rispetto al tema del lavoro. Non più tardi di un mese fa, infatti, colleghi, il Ministro dello sviluppo economico, nel corso dell'assemblea di una importante associazione di categoria, affermò che gli sarebbe piaciuto evitarlo, ma non c'era scelta: l'IVA sarebbe aumentata di un punto a partire da luglio. Vibranti furono allora le contestazioni di chi era presente in sala, soprattutto perché solo chi lavora, cercando con fatica di salvarsi da questa crisi devastante, sa benissimo che cosa comporterebbe un aumento percentuale dell'aliquota ordinaria dell'IVA: l'ennesimo ed inevitabile crollo dei consumi! Sì, perché questo Governo, a partire dal Ministro dello sviluppo economico, farebbe bene a leggersi i risultati consolidati del gettito delle imposte indirette dei primi cinque mesi del 2013 che segnano una diminuzione di 3,5 punti percentuali, con un minore incasso per l'erario di 2,6 miliardi di euro rispetto allo stesso periodo del 2012. (Brusìo). Mi dispiace che nessuno voglia ascoltare, ma comunque io penso sia giusto riferirvi questi dati. In particolare, chiedo al Governo e alla Presidenza di prestare attenzione. Volete sapere qual è la voce che più di ogni altra è crollata, secondo i dati che vi ho appena fornito? È l'IVA, signori: l'IVA che in un anno ha permesso allo Stato, proprio per l'alto livello di questa imposta, di non incassare quasi 3 miliardi di euro, una cifra importante per il Paese in questo momento di crisi notevole. Un ammanco incredibile causato - guarda caso - da una flessione della domanda interna. I cittadini, insomma, a causa dell'alta tassazione e alle poche entrate dovute ad una serie di motivi che credo siano a voi noti, non consumano, ovvero non comprano, e non comprando il gettito dell'imposta diminuisce e gli imprenditori, i piccoli artigiani, i commercianti, chiudono l'attività. Ecco perché, onorevoli colleghi, quel giorno i presenti in sala hanno protestato: perché più aumentano le tasse, più aumenta l'IVA, più le aziende muoiono. E più le aziende cessano, più aumenterà la disoccupazione, ovvero quel dramma del lavoro che contate di risolvere con le disposizioni contenute all'interno di questo stesso provvedimento: il più classico esempio del cane che si morde la coda! Non si può quindi essere soddisfatti della decisione assunta dall'Esecutivo all'interno di questo provvedimento, perché la buona notizia del rinvio da luglio ad ottobre dell'aumento dell'IVA non risolve il problema, ma lo sposta solo in avanti di qualche settimana. Continua a regnare, insomma, l'incertezza, la regola che questo Governo ha ormai assunto, ovvero il non scegliere. Un'incertezza che si accompagna, peraltro, anche ad una iniquità. Come per il precedente Esecutivo, infatti, anche per questo Governo le tasse sono come le ciliegie: una tira l'altra. E così, l'unica copertura finanziaria trovata per sospendere l'IVA quale è stata? L'aumento degli anticipi di IRPEF ed IRAP. Ma che grande idea, che grande novità, che capacità di salvare questo Paese! Forse potevamo pensarci prima o forse era meglio evitare questo tipo di intervento - e mi rivolgo al Governo - con azioni che sono ancora più vessatorie nei confronti di aziende che devono dare lavoro. Quando e come possono dare lavoro, se stanno chiudendo? Non aumentare l'IVA, temendo un ulteriore crollo dei consumi da parte dei contribuenti, per aumentare gli anticipi di tassazione su contribuenti ed aziende: della serie, con una mano vi diamo qualcosa, con l'altra vi prendiamo il doppio! Ma prendiamo ciò che i contribuenti non saranno più in grado di produrre. Mi rivolgo in particolare al Governo che ha fatto queste scelte: un numero esorbitante di nostre aziende sta chiudendo e quindi non sarà in grado di produrre assolutamente alcun tipo di entrata per lo Stato a livello di IVA o di consumi, perché stanno andando continuamente verso la chiusura. La realtà, ormai, è che l'incertezza è diventata di casa in questo Governo. Non più tardi di qualche settimana fa abbiamo infatti esaminato il provvedimento sulla sospensione dell'IMU, l'odiosa imposta che ha voluto il precedente Governo e che è stata votata con voto di maggioranza dei Gruppi PD-PdL. Poi che qualcuno adesso stia cercando di cancellare l'IMU oppure di modificarla non importa: ricordiamoci chi ha voluto questa imposta. Ebbene, anche per questo provvedimento il Governo cosa ha scelto? Il rinvio, l'ennesima non scelta. Questo valzer di posticipi e sospensioni, tuttavia, è ormai arrivato al termine, onorevoli colleghi. Siamo arrivati a fine luglio e passerà anche agosto, ma a settembre i problemi torneranno. Nonostante le scadenze posticipate, i Comuni dovranno redigere i propri bilanci e i contribuenti dovranno versare la rata dell'IMU (se sarà la prima o la seconda staremo a vedere) e prepararsi a sostenere anche il pagamento di un'altra gabella, sempre imposta dal Governo precedente, chiamata TARES. Credo che tutto ciò possa bastare per ipotizzare che questo Paese a fine anno potrebbe vedere il fallimento di famiglie e imprese, grazie a questo Governo che ha seguito la linea del Governo precedente. Tutti noi della Lega chiediamo: quando pensa il Governo di compiere scelte concrete? Quando pensa che sia giunto il momento di scegliere con coraggio e volontà per ridare slancio al Paese e forza alle famiglie che non riescono più ad arrivare alla fine del mese? Chiediamo di fare una scelta di coraggio che fino ad oggi non c'è stata. Chiediamo che riguardo all'imposta sugli immobili, che continua a vessare i cittadini, si possa pensare ad una soluzione che porti al rilancio del mercato immobiliare, dell'edilizia e dell'indotto ad essa collegato. Ricordo che l'alta evasione fiscale, particolarmente diffusa in alcune aree note del Paese che voi ben conoscete, continua a gravare sempre e comunque sulle spalle dei soliti noti. A breve, poi, dovrà anche essere affrontato il nodo della TARES. A questo Governo, pertanto, siamo certi non mancherà solo una cosa: il lavoro, quello che manca al resto del Paese e ai nostri giovani! Ma se non ci sarà la capacità e la volontà di mettere in ordine e di dare priorità ai problemi per risolverli, allora i fischi a cui mi riferivo prima, indirizzati al Ministro in occasione di un incontro con i lavoratori, probabilmente diventeranno per il Ministro e per il Governo molto assordanti.
2013-07-25	PD	AngioniIgnazio	Mi avvio rapidamente alle conclusioni, con due motivi di riflessione. Il primo riguarda l'abrogazione dell'aliquota agevolata al 4 per cento delle cooperative sociali e dei loro consorzi, come previsto dalla legge di stabilità per il 2013. Signor Presidente, rappresentanti del Governo, con la cooperazione sociale parliamo di un pezzo fondamentale di welfare del nostro Paese. L'aumento dell'IVA al 10 per cento, operante dal 1° gennaio del prossimo anno, rischia di compromettere la stessa esistenza di molte cooperative sociali, con la perdita di lavoro di molti lavoratori e la cessazione di importanti servizi sociali sul territorio. Se il provvedimento che andremo a votare oggi non potrà contenere l'abrogazione del comma 489 dell'articolo 1 della legge di stabilità, mi auguro che almeno possa esserci l'impegno del Governo a tornare sul tema con la legge di stabilità per il 2014, senza chiusure anticipate, ovviamente, ma anche senza pregiudizi. Passo al secondo e ultimo motivo di riflessione: in tema di lavoro giovanile, credo che occorra ragionare sulla crisi ma anche sul futuro e sulle prospettive future degli attuali giovani. Oggi ovviamente dobbiamo prima di tutto pensare a come favorire l'inserimento lavorativo dei più giovani, ma dovremo pensare prima o poi anche alla possibilità per loro, come l'hanno avuta i loro padri, zii e nonni, di essere messi nella condizione di avere un giorno una pensione equa e dignitosa, cosa complicata con un percorso professionale a singhiozzo, precario, con più o meno lunghi periodi di disoccupazione. Per questo motivo, tra l'altro, occorre rivedere per esempio i costi di recupero a fini contributivi della laurea, da troppi anni diventati proibitivi per la maggioranza dei lavoratori. Non si è coerenti con il richiamo all'impegno agli studi per i più giovani, se poi non si permette di far valere quell'impegno anche a fini contributivi. Anche per questa ragione, non è un caso che la laurea possa essere considerata da troppi giovani come un inutile appesantimento di vita, un ritardo nell'ingresso nel mondo del lavoro, un'ulteriore perdita di anni di contribuzione. Penso che, insieme a tutte le altre questioni che dobbiamo affrontare, con l'avvio oggi dell'esame di questo provvedimento, vada la pena ragionare anche di questi aspetti.
2013-07-25	PD	ZanoniMagdaAngela	Vengo alla raccomandazione al Governo di inserire la dimensione di genere all'interno dei provvedimenti riguardanti il lavoro. La lettura del tasso di occupazione, di disoccupazione e del numero di giovani che smettono di cercare un lavoro fornisce una base informativa dalla quale partire per delineare le politiche, che risulta molto più chiara se letta con la dimensione di genere. Le giovani donne hanno tassi di occupazione più bassi, tassi di disoccupazione più alti e, soprattutto al Sud, rinunciano maggiormente a cercare un lavoro, che è il vero sintomo della sfiducia nei confronti del mondo del lavoro ma anche del riconoscimento dei propri talenti.
2013-07-25	LN	CentinaioGianMarco	Signor Presidente, ovviamente non sono molto soddisfatto, perché, come avrà notato, ha risposto solamente ad una delle due domande: sul decreto flussi mi ha risposto, sui rimpatri purtroppo no. Non ha risposto, a mio parere, perché forse non ha ben chiaro qual è la situazione di importanti realtà metropolitane, dove ci sono quartieri periferici in cui decine di migliaia di persone purtroppo non lavorano, dove c'è tantissima disoccupazione, dove ci sono quartieri-ghetto, dove ci sono campi rom, con situazioni al limite del degrado sociale. Si è parlato di Expo. Ebbene dobbiamo evitare che accada quello che è successo a Shangai qualche anno fa (chi è stato a Shangai lo può dire tranquillamente): si è fatta una bella operazione d'immagine, ma a 20 metri dall'Expo di Shangai c'erano quartieri-ghetto, c'erano situazioni che erano indecifrabili ed indicibili. Sul discorso della carta per l'inclusione sociale, anche se non era una mia domanda, le chiedo, Presidente, prima di iniziare questo tipo di operazione, magari di togliersi la giacca e la cravatta e farsi un giro in queste realtà, in questi quartieri-ghetto, magari alla Caritas, o ai mercati di periferia, dove ci sono nostri coetanei che vanno a raccogliere rifiuti dall'immondizia o a chiedere la carità. Questa è una situazione importante, però le do un consiglio: lo faccia senza ufficialità, altrimenti succede quanto è successo al ministro Kyenge, che è andata a Nardò e ventiquattro ore prima il sindaco di Nardò ha tolto il campo rom per far vedere che andava tutto bene. Questa è l'Italietta. Spero che lei non sia a favore dell'Italietta!
2013-07-30	M5S	BlundoRosettaEnza	Signor Presidente, in base alla disciplina dell'articolo 60 del decreto-legge 9 febbraio 2012, n. 5 e al decreto interministeriale del 10 gennaio 2013, la carta acquisti (ex social card ) è sperimentata tra le fasce di popolazione che versano in condizioni di maggiore bisogno entro un limite massimo di risorse pari a 50 milioni di euro nei Comuni con più di 250.000 abitanti. I commi dal 2 al 5 dell'articolo 3 dispongono un'estensione della sperimentazione della social card nei limiti di 100 milioni di euro per il 2014 e di 67 milioni per il 2015, a tutti gli altri Comuni delle Regioni del Mezzogiorno. L'emendamento 3.211 è volto a superare possibili incertezze interpretative del testo specificando quali Regioni del Mezzogiorno si considerano, perché il termine Mezzogiorno è comunque troppo generico. Vogliamo, infatti, chiarire che nel Mezzogiorno sono ricompresi l'Abruzzo, la Basilicata, la Calabria, la Campania, il Molise, la Puglia, la Sardegna e la Sicilia. L'emendamento è stato presentato soprattutto perché nel testo del decreto-legge non sono previste misure specifiche per l'Abruzzo, e ciò in netta contraddizione con quanto la stessa presidente della Camera Boldrini ha rilevato sul territorio nell'ultima sua visita. Ci aspettavamo dal Governo maggior cura e maggiore riferimento rispetto ad una situazione drammatica che vede il tasso di disoccupazione in aumento del 200 per cento.
2013-07-30	M5S	CatalfoNunzia	Ebbene, data la situazione italiana e l'alto tasso di disoccupazione e le difficoltà che incontrano i giovani, quindi anche coloro i quali si trovano in età compresa tra i 29 e i 32 anni, per l'inserimento nel mondo del lavoro, si chiede di innalzare l'età, in virtù anche dell'ordine del giorno accolto come raccomandazione dal Governo sull'articolo 2.
2013-07-31	LN	MuneratoEmanuela	Da un'indagine effettuata è risultato che le Regioni con un boom di migranti all'estero per fronteggiare l'assenza di lavoro sono il Trentino-Alto Adige (+25 per cento), la Lombardia (+22 per cento) e il Piemonte (+20 per cento), contrariamente al Mezzogiorno ove la crescita dell'emigrazione si attesta intorno al 13 per cento. Riporto questi dati e questa ricerca per invitare il Governo ad avere anche un'altra visione delle cose, a guardare l'emergenza occupazione e la disoccupazione giovanile anche da un'altra prospettiva, perché le politiche di penalizzare il laborioso per sostenere il bisognoso non portano ad alcunché. In conclusione, ripeto un'altra frase che sento spesso tra la mia gente del Nord e che rende benissimo l'idea dello stato d'animo in cui sta vivendo un popolo. In lingua veneta si dice: «A semo becchi e bastonà». Questa frase, tradotta, significa: oltre il danno, anche la beffa.
2013-07-31	LN	MuneratoEmanuela	Signor Presidente, rappresentante del Governo, colleghi senatori, a distanza di una settimana ci ritroviamo in quest'Aula ad esprimere il nostro voto su un decreto-legge recante misure in favore di famiglie e lavoratori. Nuovamente un decreto-legge, nuovamente l'utilizzo della normativa d'urgenza da parte del Governo. Signori del Governo, voi non siete i professorini guidati da Monti che tutto potevano, che erano al di sopra di ogni regola, al di sopra della Costituzione, che erano stati chiamati dall'alto e non votati dal popolo per fare il gioco sporco. Caro presidente Letta e vice presidente Alfano, voi avete una responsabilità politica e una maggioranza ampia che vi sostiene, non perché non c'è alternativa ma per scelta, e non avete il riconoscimento internazionale dato per dato ma ve lo dovete meritare. Quindi, signori del Governo, vi chiediamo di abbandonare i sistemi da soviet, di iniziare a confrontarvi con il Parlamento, di entrare nel merito delle misure che volete varare con il coraggio che deve contraddistinguere un Governo politico. Monti è stato condannato, non certo dalla storia (troppo per un Presidente del Consiglio di un Governo così mediocre), ma dal popolo e dai numeri; numeri che dimostrano palesemente, da un lato, i conti in peggioramento e, dall'altro, l'aumento esponenziale della disoccupazione, in uno scenario di forte depressione e recessione! Presidente del Consiglio, lei è alla guida di una maggioranza che, seppur variopinta ed originale, rappresenta il popolo, rappresenta i cittadini che con il loro voto hanno voluto - fortemente voluto - un Governo a guida politica dopo la pessima esperienza dei tecnici. Basta rinviare, non decidere, posticipare, allungare i tempi. È ora che il suo Governo faccia una scelta chiara: o vive o muore. Non può più sopravvivere; una linea politica e programmatica la dovete decidere. Noi della Lega siamo all'opposizione, ma vogliamo fare un'opposizione seria e responsabile. Noi della Lega non vogliamo fare un'opposizione fine a sé stessa; non vogliamo aprire il Parlamento con un apriscatole. Vogliamo far uscire il Paese dalla crisi; vogliamo dare una speranza ai giovani che cercano lavoro, che vogliono sposarsi, che vogliono mettere su famiglia.
2013-07-31	LN	MuneratoEmanuela	Voglio ricordare un'indagine del centro studi Datagiovani, condotta incrociando i dati AIRE con quelli dell'ISTAT sulla disoccupazione negli ultimi cinque anni, cioè gli anni di maggiore crisi. Tale indagine, prendendo in considerazione l'incremento percentuale della disoccupazione Regione per Regione, ha concluso che le sofferenze maggiori si sono avute nelle zone settentrionali del Paese, con in testa l'Emilia-Romagna dove i disoccupati sono più che raddoppiati passando da circa 65.000 a 150.000, ed in Lombardia dove da 168.000 disoccupati del 2008 si è passati a oltre 346.000 nel 2012. Questa ricerca conferma un comportamento dei giovani rispetto al lavoro già comunemente noto, e cioè che mentre i giovani del Nord sono pronti ad emigrare pur di cercare un'occupazione, nel Sud preferiscono restare assistiti e sussidiati a casa propria.
2013-07-31	M5S	CatalfoNunzia	Signor Presidente, signor Sottosegretario, colleghi, ad una persona che muore di sete non si può dare l'acqua con il contagocce. Le misure previste nel decreto che ci troviamo a discutere sono dei piccoli rattoppi alla disastrosa situazione del mercato del lavoro in Italia. Questi interventi, seppur in taluni casi condivisibili, non avranno rilevanza nel lungo periodo e sono proprio gli interventi di lungo periodo ad essere improrogabili e necessari. Le cifre parlano chiaro: dall'ultimo rapporto ISTAT, il tasso di disoccupazione si attesta al 12,2 per cento; oltre 6 milioni di italiani sono cittadini inoccupati o disoccupati. In Italia si trova un terzo degli 8,8 milioni di individui (in maggioranza donne) che nei Paesi dell'Unione europea dichiarano di non cercare lavoro. Ben 2 milioni di questi individui sono cittadini tra i 30 e i 54 anni. Ai 6 milioni di senza lavoro vanno sommati tutti i cittadini che, pur percependo una retribuzione, vivono al di sotto della soglia di povertà. Sono 172.000 i posti a rischio nelle piccole e medie imprese, migliaia gli operai a rischio di perdita del posto di lavoro, centinaia le aziende in crisi industriale. Il sistema produttivo italiano si impoverisce, le aziende chiudono, vengono delocalizzate o vendute. Come vogliamo affrontare questa crisi? In che modo l'Italia può affrontare la crisi dovuta alla globalizzazione? Come può mantenere la propria identità culturale, sociale e politica? L'Europa ci impone misure per il contrasto della disoccupazione giovanile: che ben vengano, ma, visto l'altissimo tasso di disoccupazione, il Movimento 5 Stelle si chiede quali motivazioni abbiano condotto questo Governo, quelli precedenti e i parlamentari italiani eletti in Europa a non chiedere la previsione di misure a contrasto della disoccupazione che ha colpito e colpisce non solo i giovani, ma tutti i cittadini italiani, in special modo la fascia d'età compresa fra i 30 e i 54 anni. Non si può e non si deve far credere di voler incrementare le prospettive occupazionali, peraltro proponendole come soluzione alla crisi, impiegando esclusivamente le uniche risorse che l'Europa ci ha concesso. La direttiva europea ci impone la riorganizzazione dei servizi per l'impiego, azione assolutamente necessaria per porre fine alla frammentazione degli stessi, messa in atto - ricordo - dalle innumerevoli norme che negli ultimi anni si sono susseguite, ciascuna a tutela degli interessi dei singoli e certamente non a tutela del cittadino inerme. Non abbiamo bisogno di due anni per riorganizzare tutto, lo si può fare anche in un anno. Riorganizzare vuol dire anche monitorare e valutare l'efficacia e l'efficienza di quanto fino ad oggi implementato; analizzando i punti di forza e i punti di debolezza, si può ricostruire e ripensare un sistema di welfare più efficiente. Ma se a valutare sono gli stessi attori che ne hanno provocato la frammentazione, ci domandiamo a cosa porterà tutto questo. I programmi di politica attiva del lavoro messi in atto e affidati agli innumerevoli enti figli della frammentazione dei servizi per l'impiego quali risultati hanno conseguito? Se alla luce di tale valutazione i risultati sono stati al di sotto di quanto richiesto, noi del Movimento 5 Stelle ci chiediamo quali motivazioni spingono il Governo a mantenere tali costosi apparati. Nel portale «Cliclavoro», attivo dall'ottobre 2010, sono registrati ad oggi meno di 400.000 curriculum. Le statistiche dicono che solo il 7 per cento dei soggetti registrati ha ricevuto un'offerta di lavoro. Questo dato è sufficiente per far comprendere che vi è stato un problema non solo nella diffusione del portale, ma anche nella progettazione informatica e gestionale dello stesso. Quante risorse sono state impiegate per lo sviluppo, la conduzione, l'aggiornamento e la diffusione del portale in questi ultimi tre anni? Il parere del Movimento 5 Stelle sull'implementazione della banca dati delle politiche attive e passive del lavoro è positivo. Il Governo però si impegni a mantenere quanto enunciato e legiferato, partendo innanzitutto dalla valutazione di quanto fino ad oggi attivato e correggendo i precedenti errori, in modo che la creazione della banca dati unica costituisca il primo passo per una riforma strutturale del welfare. Riguardo al contratto di apprendistato, ci domandiamo: perché togliere forza allo stesso inserendo gli incentivi di cui al comma 2 del decreto? Perché non dedicare invece quegli incentivi alla fascia di età compresa tra i 29 e i 35 anni, e che è priva di incentivi? Per quanto inerente all'articolo 7 del decreto, risulta distruttiva, a livello ordinamentale, la previsione con cui si può assumere a tempo determinato senza alcuna specificazione delle ragioni che determinerebbero la temporaneità della prestazione, con ciò violando quanto statuito dal legislatore europeo. Il decreto inoltre prevede che la pubblica amministrazione possa dare in appalto a cooperative un determinato servizio senza incorrere nell'obbligo da parte della stessa pubblica amministrazione di retribuire i lavoratori interessati in caso di inadempimenti dell'appaltatore. Questi sono alcuni degli esempi attraverso cui il Governo intende aiutare le lavoratrici e i lavoratori che ogni giorno si affannano nella ricerca spasmodica di un reddito che consenta loro un accenno di vita libera e dignitosa, come sembrerebbe statuire l'articolo 36 della Costituzione. Ancora una volta, le scelte del Governo, così come quelle dei suoi predecessori, sono rivolte a creare, anzi, a consolidare, l'esistenza dì una classe di lavoratori poveri e senza diritti, con ciò tradendo i principi sanciti nella nostra Costituzione, in particolare dall'articolo 4, secondo cui la funzione che il lavoro deve svolgere nella società è quello di mezzo di produzione di ricchezza materiale e morale per la persona, e non di merce necessaria alla massimizzazione dei profitti o di mero fattore di produzione! Il lavoro è da intendersi quale strumento personale di realizzazione dell'individuo e delle sue aspirazioni materiali e spirituali, e quindi della società tutta. In tal senso, la libertà di scelta del lavoro diventa bene comune. Non c'è più tempo. Gli italiani muoiono di fame, l'economia sta facendo passi indietro, le aziende chiudono, gli imprenditori si uccidono, le speranze e il futuro dell'Italia sono quasi nulle. È arrivato il momento di agire, con coraggio, con la forza che viene dal grido di aiuto delle famiglie, degli imprenditori e dei bambini senza futuro. Un'economia sana si fonda su principi razionali, ma soprattutto lungimiranti. È necessario riconoscere il male che attanaglia l'Italia e combatterlo con forza. Non possiamo pensare che dei piccoli interventi possano cambiare lo stato di emergenza in cui il nostro Paese si trova. Non svendiamo la nostra Nazione e il suo patrimonio. Non buttiamo via i sacrifici dei nostri genitori e dei nostri nonni. Non guardiamo agli interessi dei singoli. Osserviamo l'Italia dal punto di vista di tutti i cittadini italiani, perché quei cittadini siamo noi! Noi in quest'Aula li rappresentiamo tutti e ognuno di noi è portavoce del malessere del nostro Paese. Ecco, occorre prendere alla lettera il nostro ruolo. È necessario che ognuno di noi senta sulle proprie spalle, lo dico ai colleghi, il peso della sofferenza di tutta la popolazione, che lo porti con sé, qui ed ora, e che agisca con rinnovata motivazione. Se Mario, giovane trentenne laureato, non trova lavoro malgrado il suo master, il problema è nostro, perché Mario è nostro fratello. Se Giovanni, imprenditore quarantacinquenne, è costretto a chiudere la sua impresa, il problema è nostro, perché Giovanni è nostro fratello. Se Anna è costretta a chiudere la sua azienda tessile e mandare a casa i suoi venti impiegati, il problema è nostro, perché loro sono la nostra famiglia. Se Paolo si trova in una situazione di disagio sociale, se la sua azienda è in crisi e lui e i suoi colleghi sono in cassa integrazione senza prospettive di rientro, il problema è nostro, perché anche loro sono nostri fratelli. Se Giovanni, Paolo e Francesco si uccidono perché attanagliati dai debiti e disperati, signori, il problema è nostro. Per tali ragioni, il Movimento 5 Stelle ritiene che si debbano attuare misure immediate a contrasto della povertà che riportino dignità alla famiglia, al cittadino, alle imprese e all'Italia: riforma del welfare; riduzione delle retribuzioni e delle pensioni d'oro; redistribuzione della ricchezza; una seria lotta all'evasione fiscale; incentivi alle aziende italiane (ripeto: italiane), non "Piano destinazione Italia", non vendita dei marchi italiani alle aziende estere, non "Piano devasta Italia"; riduzione dell'orario di lavoro (lavoriamo tutti e facciamo in modo che ciascuno si senta parte integrante della società); immediata istituzione del reddito di cittadinanza. Mi rivolgo... PRESIDENTE. Ha esaurito il tempo a sua disposizione. Concluda. CATALFO (M5S). Mi rivolgo adesso ai senatori del PdL: nessuna società privata deve detenere il nostro patrimonio immobiliare, il patrimonio immobiliare dell'Italia... PRESIDENTE. Deve concludere, senatrice. Ha esaurito il suo tempo. CATALFO (M5S). Concludo. Il patrimonio immobiliare dell'Italia è dei cittadini italiani.
2013-07-31	LN	CentinaioGianMarco	In conclusione, la disposizione di cui all'articolo 2- ter, inserita con proposta emendativa in sede di esame del presente disegno di legge di conversione del decreto-legge, che prevede una speciale deroga per la Regione Puglia al Patto di stabilità interno - ed è una cosa assurda rispetto a quanto abbiamo detto finora, trattandosi di una deroga prevista solo per questa Regione - viola il principio di uguaglianza sancito dall'articolo 3 della Costituzione, sotto il profilo della ragionevolezza in quanto l'applicazione di tali norme, pur se giustificata da motivazioni pratiche finalizzate al superamento della problematica in esame, crea, nei fatti, una palese disuguaglianza fra i cittadini residenti nelle altre Regioni, alle quali viene negata la possibilità di utilizzo di risorse proprie ai fini del rilancio della propria economia, della tutela dell'ambiente e della salute, del contrasto alla disoccupazione e del varo di misure atte a garantire una adeguata, efficiente ed efficace predisposizione di iniziative finalizzate al miglioramento dei servizi alla persona. Chiediamo di non procedere all'esame del disegno di legge di conversione del decreto-legge n. 61, in materia di tutela dell'ambiente, salute e lavoro per imprese di interesse strategico nazionale. Avanziamo questa richiesta perché il caso creerà dei brutti precedenti, signora Presidente. Infatti, si dà priorità ad una situazione che, seppur gravissima, non è molto diversa da quanto accade in altre zone d'Italia: 39 siti di interesse nazionale e 18 di interesse regionale; porto esempi che coinvolgono molti senatori: Venezia-Marghera; Casale Monferrato; Broni; i laghi di Mantova, Milazzo, e ce ne sono veramente tanti che possono interessare senatori provenienti dal Nord o dal profondo Sud.
2013-07-31	PD	MucchettiMassimo	Se quindi è vero che questo provvedimento parte dall'emergenza Ilva, è anche vero però che esso apre una strada nuova per risolvere le emergenze ambientali andando oltre la dinamica tra azienda inadempiente e magistratura inquirente. Intendiamoci: la supervisione della procura e dei tribunali sul passato prossimo e sul passato remoto non può e non deve venir meno né oggi né mai, ma la costruzione del domani appartiene in primo luogo all'impresa e al complesso dei suoi stakeholder e, quando questo non basti, come all'Ilva non è bastato, la parola va restituita alla politica. La strada nuova consiste nella possibilità di commissariare lo stabilimento o l'impresa inquinante quando questa rientri nell'elenco dei siti di interesse nazionale. In questi casi il Governo si assume la responsabilità di sospendere provvisoriamente i diritti della proprietà per ricomporre un equilibrio tra gli stessi diritti di proprietà e il diritto al lavoro e il diritto alla salute e alla vita in un ambiente che rispetti i parametri ecologici stabiliti su basi scientifiche, e dunque verificabili, dagli enti a ciò preposti (e non da quanto si è letto l'ultima volta cliccando su Google). L'istituzione del commissariamento è stata fin qui limitata ai casi di insolvenza da parte di imprese di grandi dimensioni e questo ha comportato la sparizione della vecchia proprietà, ormai incapace di far fronte agli obblighi con i creditori. Il caso Parmalat può essere assunto ad esempio sia per l'entità del dissesto, sia per l'esito felice del commissariamento, che ha consentito di recuperare oltre 2 miliardi dalle banche complici di Tanzi e di riportare al profitto l'azienda, salvando il grosso dei posti di lavoro. Nei casi di emergenza ambientale, invece, non sempre c'è insolvenza. Nel caso dell'Ilva, in particolare, lo stato patrimoniale appare ancora solido e i conti economici degli ultimi diciassette anni (mi sono preso la briga di andarmi a rileggere i bilanci) mostrano un margine operativo lordo cumulato di circa 7 miliardi di euro. Tuttavia la creazione di valore per gli azionisti è un obiettivo legittimo che trova il suo limite nel rispetto dei contratti, primi fra tutti quelli di lavoro, e nel rispetto delle leggi, prime fra tutte quelle ambientali. Per questo, la proprietà non viene cancellata, ma viene sospesa nell'esercizio dei suoi diritti per il tempo necessario - al massimo 36 mesi, recita il provvedimento - che si ritiene necessario per risanare l'ambiente degli stabilimenti. La scommessa che parte con questo decreto-legge è quella di risanare l'Ilva - e un domani le imprese che si trovassero nelle stesse condizioni - con i soldi generati dalla loro gestione per poi restituire alla proprietà un'azienda migliore, magari con qualche debito in più a causa degli investimenti ecologici, ma anche più efficiente e capace di riottenere presto equilibri più solidi. A questo scopo le Commissioni ambiente e industria del Senato hanno effettuato numerose audizioni e due importanti missioni a Taranto e a Novi Ligure, dove tutti sono stati ascoltati. A questo proposito mi piace ringraziare, per la solerzia e l'impegno profuso, i funzionari del Senato che ci hanno aiutato in queste missioni. Ebbene, le due Commissioni hanno presentato un ordine del giorno, accolto dal Governo, che intende rafforzare il commissario e il subcommissario su quattro fronti assai delicati (abbiamo presentato un ordine del giorno perché non era possibile, per le esigenze dei lavori parlamentari, fare diversamente). In primo luogo, l'azienda commissariata ha bisogno di credito per investire; poi, lavorando, rimborserà ma all'inizio, senza la fiducia delle banche, non parte. Per questo ci vuole la prededucibilità dei nuovi finanziamenti in caso di default (parlo dei nuovi finanziamenti per il commissariamento, non dei vecchi che seguono il corso normale). In secondo luogo, il commissario deve poter risolvere ed eventualmente rinegoziare i rapporti con le parti correlate (nel caso specifico, così tutti ci capiamo, con le società appartenenti al gruppo Riva ma non al gruppo Ilva). È tipico delle aziende come l'Ilva, che fanno parte di gruppi più grandi, delegare alle holding di controllo tutta una serie di funzioni e di informazioni che significano soldi e potere. Bondi o non Bondi, se Riva conserva il controllo dei sistemi informatici e della tesoreria nessun commissario potrà mai andare lontano. In terzo luogo, commissario, subcommissario e i tecnici da loro delegati vanno protetti dalla responsabilità oggettiva, sancita dalla legge n. 231 del 2001, nel momento in cui entrano a lavorare su una scena che, al momento, non rispetta la legge; diversamente nessuno potrà fare questo lavoro. Stiamo lavorando per risanare e rimettere in riga l'azienda; è evidente che all'inizio non lo è. Quarto punto. La gestione dei rifiuti, sia di quelli ereditati sia di quelli che saranno prodotti lavorando, va ricondotta a normalità, attraverso l'intervento del Ministero dell'ambiente su proposta del commissario e sentite la Regione e l'ARPA. Ci auguriamo che questi punti, necessari al buon svolgimento dell'opera del commissario e del subcommissario, vengano accolti dal Governo nel primo provvedimento utile. Senza un commissariamento forte e trasparente, obbligato a rendere conto al Parlamento e ai territori, ma al tempo stesso non dimezzato da assemblearismi rissosi e dunque, proprio in quanto non dimezzato, pienamente responsabile, il rischio per l'Ilva e le aziende che si troveranno nelle stesse situazioni è la morte per asfissia. C'è tutto un mondo che non vuole l'Ilva risanata, ma la vuole morta. Anzitutto i concorrenti europei ed extraeuropei, ai quali non parrebbe vero vedere sparire altiforni che erano e restano tra i più produttivi del vecchio continente. E non parrebbe vero a loro evitare di avere un benchmark che li costringerebbe a una rincorsa sul piano degli investimenti ambientali. Ma poi c'è tutto un mondo che sogna la sostituzione del reddito produttivo, fatto nel rispetto dell'ambiente e della salute (lo vogliamo ripetere ancora una volta), con i sussidi pubblici: sussidi per la disoccupazione, che si renderebbero inevitabili nel caso saltassero i 16.000 posti di lavoro connessi all'Ilva di Taranto, e sussidi per la bonifica di quell'enorme sito industriale, perché - ricordiamocelo - se l'Ilva chiude i Riva lasceranno fallire la società e la bonifica sarà posta a carico delle finanze pubbliche, non certo private. E un'opera senza fine, a spese dello Stato come sarebbe la bonifica di un'Ilva chiusa, costituirebbe anche il terreno più adatto alle infiltrazioni del crimine organizzato, alle mafie degli appalti: diciamocelo oggi, per non doverci stupire poi domani e gridare allo scandalo. In conclusione, un'ultima osservazione. Oggi l'Occidente sta riscoprendo l'importanza dell'industria. Aveva creduto, sull'onda della globalizzazione finanziaria, che le banche, le borse valori, i commerci e i servizi fossero sufficienti a tenere in piedi le società avanzate. La grande crisi dalla quale non siamo ancora usciti ci ha rivelato che quel tipo di globalizzazione, che unifica tutto ma non i diritti e meno che mai i diritti del lavoro, ha generato regresso e impoverimento per la maggioranza delle persone che vivono del proprio lavoro. La ripresa, dall'America democratica di Obama al Regno Unito del conservatore Cameron, dal Giappone alla Germania, passa attraverso il rilancio dell'industria, non attraverso il rilancio delle parole. Salvare l'Ilva salvando l'ambiente è una scommessa da vincere per tutti noi. Spacciare la deindustrializzazione oggi della Puglia, domani dell'Italia come un successo ambientalista, invece, equivale a rendere un servizio non retribuito - così immagino - al capitalismo finanziario che non elimina l'acciaio e neppure ama l'ambiente, ma preferisce una siderurgia lontana e non importa se, laddove finirà, inquinerà ancor più di oggi il nostro pianeta.
2013-08-06	LN	ConsiglioNunziante	Signora Presidente, onorevoli colleghi, farò un intervento un po' diverso, sui generis rispetto alla normalità di stamattina. Ieri mattina mi sono recato nella solita edicola dove da anni ormai acquisto i giornali e ho incontrato una signora che conosco bene da molto tempo, di solito molto educata e discreta, la quale mi ha rivolto un'osservazione: non lavorate mai tutto l'anno, vi siete messi a lavorare ad agosto. Non ho capito se fosse una domanda dettata dalla saggezza popolare o una provocazione, però una riflessione l'ho fatta. I primi giorni di agosto, signora Presidente, evocano le vacanze, il riposo: l'onesto lavoratore non aspetta che riunire la famiglia e passare qualche giorno insieme; il cittadino lavoratore aspetta il premio, le vacanze, le ferie. Ma agosto evoca anche code estenuanti, traffico ingolfato e ingorghi. È agosto anche per il Governo, perché pare che l'Esecutivo sia obbligato a spingere sull'acceleratore per convertire in legge in pochi giorni, tra luglio e inizio agosto, appunto, parecchi decreti (per la precisione sette), pena la loro decadenza. Sette provvedimenti partoriti con il presupposto della necessità ed urgenza, come previsto dall'articolo 77 della Costituzione: direi che sia una norma piuttosto allo stato gassoso, per adeguarla alla necessità, e non proprio come vorrebbe l'articolo 77. Sette provvedimenti - lo abbiamo visto con quelli sin qui approvati - che meritavano più rispetto, più tempo, più attenzione per le materie trattate, per il momento storico-economico in cui sono contestualizzate e per l'apporto dell'opposizione, che può dare molto: l'ho già detto in un altro mio intervento, a volte l'opposizione dà un mucchio di suggerimenti gratis. Ma ad agosto le vacanze evocano anche, a chi piace andare al mare, la pesca e lei, signora Presidente, mi insegna che nel torbido si pesca meglio. Quale occasione migliore per affrontare tutto questo ingorgo di provvedimenti e per cercare di farli fuori in poco tempo se non con la gestione di questo ingorgo istituzionale, con questa confusione, con questa fretta, con queste corse per approvare i decreti? Appunto, signora Presidente, pescare nel torbido. Fretta espressa a più riprese un po' da tutti: dal presidente Letta ai Ministri, agli autorevoli rappresentanti della maggioranza. Dal 21 luglio al 2 settembre, se non convertiti in legge dal Parlamento, decadono tutti. In verità qualcuno lo abbiamo anche approvato e vi possiamo garantire, signori ascoltatori da casa, che mai cosa è stata più inutile, sbagliata e addirittura, per alcuni versi, dannosa. Poco tempo per discutere. Poco tempo per gli emendamenti. Pochissimo o quasi niente per la ricerca della copertura finanziaria. Signora Presidente, una pioggia di emendamenti sia alla Camera che al Senato. Un Ministro che all'uopo ha dichiarato: «Poiché abbiamo un calendario molto complicato prima della pausa estiva e non è possibile esaminare 800 emendamenti, a nome del Governo pongo la questione di fiducia». Spero che la stessa cosa non avvenga qua al Senato. Mi viene qualche brivido, ma spero non avvenga. Il Gruppo della Lega Nord ha fatto un ottimo lavoro, tanto alla Camera quanto al Senato, con un impegno certosino, nella valutazione sia del testo originario che di quello licenziato dalla Camera stessa. In questo lavoro certosino, signora Presidente, molti nodi sono venuti al pettine: qualche "marchettina" più o meno evidente infilata sapientemente tra le pieghe di qualche emendamento e qualche "marchettina" che era talmente e palesemente grande che, per nasconderla, non sono bastati 800 metri di strada da ultimare. I nostri emendamenti erano e sono orientati a risolvere problemi e, se ascoltati e recepiti, avrebbero portato risorse a questo Paese, senza l'imposizione di nuove tasse e quindi probabilmente alla copertura di qualche emendamento: tagliare la spesa di questo Stato, mettere a dieta i conti pubblici, applicare i costi standard, federalismo fiscale. E invece, nuove assunzioni da una parte e esubero di personale dall'altra. Che strano questo Paese, signora Presidente! Troppo semplice usare il principio dei vasi comunicanti anche in questo campo: meglio nuove assunzioni. Creano consenso e Dio solo sa quanto questo Presidente del Consiglio ne abbia bisogno. Ebbene, signora Presidente, la relazione introduttiva che il Governo ha premesso al decreto è desolante. Il provvedimento al suo interno prevede di tutto e di più. Io personalmente sono sempre dubbioso nei confronti di provvedimenti omnibus : si mette dentro un po' di tutto. Un bel minestrone, signora Presidente. Anzi, direi un bel passato, perché nel minestrone almeno carote e patate si riescono ancora a distinguere. Il testo messo a punto non ha alcuna stella polare per le condizioni di questo Paese. Né è utile per favorire una ripresa orientata alla preservazione del tessuto industriale, dello Stato sociale, della dinamica tra categorie e dei rapporti tra banche e piccole e medie imprese. È utile però ad adempiere puntualmente ai dettami della Commissione europea, dell'asse franco-tedesco. Gli effetti della crisi che stiamo attraversando non si possono comprendere appieno e, quindi, contrastare se non si tiene conto della specificità del tessuto economico italiano, caratterizzato dalla prevalente presenza di piccole imprese a vocazione fortemente territoriale, che da sempre sono l'asse trainante dell'economia del Paese. Queste imprese sono oggi in uno stato di profonda sofferenza. Molte di loro sono ormai condannate alla chiusura a causa della scarsa liquidità di cui dispongono: difficoltà dovute all'accesso al credito bancario e alla fortissima oppressione fiscale che è tra le più alte d'Europa. Una seria politica di rilancio del comparto produttivo italiano non può quindi prescindere da un'incisiva azione a sostegno delle micro, piccole e medie imprese che affronti in maniera strutturale i maggiori ostacoli alla loro crescita, primo tra tutti l'accesso al credito, non ultimo la pesantissima burocrazia. C'è il problema della disoccupazione giovanile, gli esodati, l'agricoltura, gli anziani: problemi appena sfiorati o nemmeno toccati. Concludo il mio intervento analizzando globalmente il decreto-legge. Esso non risolve nessuno dei problemi affrontati; cambia nome e forma ai problemi stessi, rimandandone la soluzione a tempi migliori. È stato denominato "decreto del fare", ma con questo modo di legiferare non ci saranno, purtroppo, tempi migliori. I problemi già esistenti rimarranno, solo più drammaticamente aggravati, amplificati e incancreniti. Il decreto del fare sarebbe dovuto diventare il decreto del fare di più, del fare bene e del lascia fare a chi è volenteroso e capace. Il presidente Letta vede la luce in fondo al tunnel, ma, signora Presidente, la luce è quella posizionata sul caschetto del minatore. PRESIDENTE. Concluda, per favore. CONSIGLIO (LN-Aut). E se si reca nel tunnel durante la pausa pranzo quella luce non la vedrà più.
2013-08-06	PD	GuerrieriPaleottiPaolo	Signor Presidente, onorevoli senatori, nell'introdurre la discussione sul decreto-legge n. 69, il cosiddetto "decreto del fare", che dovremmo convertire oggi in legge, ritengo sia utile innanzitutto collocarlo nella fase attuale che caratterizza l'economia italiana. È un'economia - va ricordato - che ha messo in atto negli ultimi dodici-diciotto mesi un percorso di aggiustamento profondo ed intenso in tema di contenimento del deficit pubblico ed avanzo primario, come e meglio di molti altri Paesi europei. Il prezzo, però, è stato alto, con un calo delle attività economiche e produttive e, soprattutto, un aumento della disoccupazione quale non si era mai verificato nell'intero dopoguerra. Non vi è dubbio che in questa situazione siano necessarie a breve misure specifiche per rilanciare e stimolare la ripresa dell'economia, una ripresa che si potrebbe profilare già a partire dalla fine di quest'anno o dall'inizio del prossimo. Si tratta di misure che ovviamente andranno affiancate al proseguimento dell'opera di consolidamento dei conti pubblici, che deve continuare così com'è iniziata. Queste misure sono tanto più urgenti in quanto si potranno rivelare fondamentali proprio per cercare di agganciare questa fase di espansione che tutte le previsioni portano a considerare in via di consolidamento per quanto riguarda i prossimi mesi. Non bisogna però dare per scontato che questa ripresa si trasmetterà anche alla nostra economia; è vero il contrario: dipenderà fondamentalmente da cosa faremo nei prossimi mesi, e quindi dalle politiche economiche che verranno messe in atto. Credo che sia in questa prospettiva che va letta a questo punto la discussione, e quindi la necessità di approvazione, del decreto-legge n. 69. Non ci sono dubbi che il decreto in esame presenti una grande eterogeneità e complessità di misure. Le aree su cui interviene sono moltissime: si passa dagli appalti al fisco, dalla sanità alla riscossione, dalla digitalizzazione all'accesso al credito; vengono sbloccate risorse importanti per far ripartire le infrastrutture. Volevo però richiamare due giustificazioni di carattere generale che possono servire a dare una qualche ragione del perché è necessaria ed urgente l'approvazione del provvedimento approvato dalla Camera. Una prima giustificazione è la seguente: se andiamo ad analizzare le misure dall'interno, è possibile individuare in molte di esse un'azione di stimolo che potrà esercitarsi soprattutto sulla domanda interna, su consumi e investimenti, che - non va dimenticato - sono in forte diminuzione da più di due anni. La diminuzione della domanda interna, in questo ultimo periodo, ha sempre più che compensato i contributi positivi che vengono dalle esportazioni; di qui la fase di recessione che stiamo attraversando. Quindi, una prima motivazione è data dal fatto che dalle misure contenute nel decreto può venire un positivo contributo al sostegno della domanda interna. La seconda motivazione è anch'essa di carattere generale: dobbiamo ricordare che, nel momento in cui è stata approvata per l'Italia la fine della procedura per disavanzo eccessivo, nel momento in cui abbiamo presentato il Documento di economia e finanza e il Programma nazionale di riforma, ci sono state rivolte da parte della Commissione e poi dall'Ecofin delle raccomandazioni soprattutto di politica economica che dobbiamo prendere sul serio, in quanto la procedura del semestre europeo prevede ad un certo punto un confronto su cosa avremo o non avremo fatto su questo versante. Se guardiamo allora ai molti ambiti di intervento che sono enucleabili nel decreto, possiamo notare come questi rispondano in qualche maniera ad alcune importanti raccomandazioni che ci sono state rivolte; questo sottolinea, a mio avviso, una seconda ragione di ordine generale che può dare razionalità all'approvazione che oggi contiamo di portare a termine. Vengo, nello specifico, alle misure del decreto: per quanto mi riguarda, mi limiterò alle misure che hanno un più indiretto impatto sul sistema economico, in particolare quelle di cui al Titolo I e al Capo II del Titolo II, perché la correlatrice, senatrice Bernini, si concentrerà sulle altre parti del decreto. Per quanto riguarda il Titolo I, sappiamo che una misura di carattere generale rilevante è quella della semplificazione dell'accesso al credito per le piccole imprese attraverso il Fondo di garanzia per le piccole e medie imprese. Nella mia relazione intendo soffermarmi sui miglioramenti che, a nostro avviso, sono stati apportati rispetto al testo approvato alla Camera dei deputati. Ci sono in particolare due miglioramenti importanti: in primo luogo si è ripristinata una quota di riserva per gli interventi di controgaranzia del Fondo a favore dei confidi. Sappiamo infatti che essi esercitano un'azione di grande rilevanza per quanto riguarda la possibilità di concedere garanzie, soprattutto per le piccole imprese: con il testo in esame si è ristabilita, in qualche modo, la riserva del 30 per cento. Allo stesso tempo, abbiamo considerato opportuna una ricomposizione delle quote all'interno del Fondo destinate agli investimenti che si collocano al di sopra e al di sotto della soglia dei 500.000 euro, al fine di garantire spazi - come si suol dire - alle imprese che, pur essendo piccole, effettuano investimenti il cui ordine di misura ha una qualche consistenza, senza naturalmente ledere le possibilità di utilizzo delle risorse per le imprese di più modesta dimensione. Si è pertanto deciso di riqualificare tale quota, che era stata collocata intorno all'80 per cento, portandola al 50 per cento: in tal modo il Fondo è destinato, per una quota del 50 per cento, ad investimenti che superano la soglia dei 500.000 euro, e per il restante 50 per cento ad interventi di più modesta dimensione. Un secondo miglioramento apportato dalle Commissioni riunite Affari costituzionali e bilancio ha riguardato gli investimenti delle piccole imprese. Come sapete, colleghi, nel testo si parlava di investimenti in macchinari e quindi di investimenti materiali. È un dato di fatto che da diversi anni una quota parte degli investimenti delle imprese riguarda i cosiddetti beni immateriali: ci sono alcuni Paesi in cui addirittura tale quota è superiore a quella degli investimenti in beni materiali. Dunque, si é allargato il campo degli interventi anche agli investimenti in hardware e in software e, soprattutto, si è data la possibilità di prevedere investimenti in tecnologie digitali. Lo riteniamo importante, naturalmente, perché si tratta di una prima misura con cui si inizia a rivedere una definizione che comincia ad essere datata per quanto riguarda gli investimenti delle imprese. In materia di liberalizzazioni, altro tema importante affrontato dal decreto‑legge al nostro esame, soprattutto per quanto riguarda la possibilità di ampliare la concorrenza nel mercato del gas naturale e dei carburanti, sono stati approvati alcuni emendamenti che prevedono una revisione della deduzione forfetaria spettante ai gestori di impianti di distribuzione carburante. C'è stato poi il tema dei compensi per gli amministratori e i dipendenti delle società controllate dalle pubblica amministrazione, che ha avuto molta eco all'esterno; qui si è fatto qualcosa che riteniamo utile, dal punto di vista della normativa di carattere generale. Anzitutto si è ripristinato il regime vigente sul tetto agli stipendi dei manager pubblici, che, come sappiamo, era invece venuto meno con il testo della Camera dei deputati. Si è poi applicata la riduzione del 25 per cento ai manager delle società direttamente o indirettamente controllate dalle pubbliche amministrazioni, mentre per le società quotate e quelle ad esse equiparate (che erano rimaste fuori da ogni riduzione) viene formulata una proposta di riduzione di pari importo da sottoporre all'approvazione dell'assemblea degli azionisti, che naturalmente resta sovrana. Riteniamo importante quanto è stato stabilito: se fosse stata confermata dal Senato la norma approvata dalla Camera, il risultato - non dimentichiamolo - sarebbe stato il superamento del limite dei 300.000 euro, previsto dalla spending review, per molte società controllate, oltre che per molte aziende municipalizzate. Un ulteriore importante miglioramento riguarda l'agenda digitale italiana, altro punto fondamentale, in relazione al quale abbiamo accumulato ritardi drammatici, se vogliamo usare questo termine, rispetto al resto d'Europa. In questo ambito si è approvata una serie di misure. Ne ricordo in particolare due. Innanzitutto, poiché vi è un grave distacco, un'ampia distanza tra chi accede a queste tecnologie e il resto - una grande fetta - della popolazione e dei territori, che invece questo accesso si vede precluso o gravemente decurtato, è stato stabilito che l'infrastrutturazione sia diretta anche e soprattutto a favorire l'accesso alla rete Internet nelle zone rurali, oltre che in grandi spazi pubblici collettivi. Questo è un primo passo, perché bisognerà lavorare molto sulle misure per garantire a tanti nostri concittadini la possibilità di utilizzare questi nuovi mezzi. Siamo però indietro non solo dal punto di vista della dotazione infrastrutturale, ma anche perché usiamo poco e male l'infrastruttura che abbiamo a disposizione. Dobbiamo perciò intervenire attentamente per incrementare questa capacità di uso. Un primo passo è stato immaginare, soprattutto per quanto riguarda l'utilizzo da parte della pubblica amministrazione di piattaforme e soluzioni di acquisto on line, la possibilità di ricorrere prioritariamente a prodotti open source, quindi a fonte aperta, che non comportino oneri di spesa. Cito inoltre gli interventi che, sempre nel campo della digitalizzazione, sono volti a favorire la realizzazione del fascicolo sanitario elettronico. A tale riguardo, sono stati approvati tre emendamenti importanti, di cui uno per l'istituzione del dossier farmaceutico del paziente quale parte specifica del fascicolo sanitario elettronico. Un capitolo importante del decreto riguarda le infrastrutture: da questo punto di vista, c'è lo sforzo di rendere operative risorse per oltre 2 miliardi di euro, ripartite negli anni dal 2013 al 2017. Sono stati approvati alcuni importanti emendamenti che prevedono l'estensione anche all'edilizia scolastica di una serie di interventi già previsti dalla norma in relazione alla sicurezza. Sappiamo quanta importanza abbia questo tema. È stato anche previsto che, per la finalità specifica dell'acquisto di mobili e arredi destinati all'uso scolastico e dei servizi all'infanzia, si possa superare il limite di spesa fissato al 20 per cento della spesa media degli anni 2010-2011. Altra norma da segnalare, sempre in tema di infrastrutture e appalti, è quella che rende obbligatoria la corresponsione, in favore dell'appaltatore, di un'anticipazione pari al 10 per cento dell'importo contrattuale, purché la stessa sia già prevista e pubblicizzata nella gara d'appalto, eliminando la facoltatività di ricorrervi per le amministrazioni. Cito in ultimo il capitolo delle semplificazioni, in particolare di quelle fiscali. Siamo intervenuti innanzitutto con un emendamento sull'introduzione, deliberata dalla Camera, del cosiddetto Documento unico di regolarità tributaria (DURT). Non si mettono in discussione le finalità alle quali si era fatto riferimento con questo provvedimento, ma ci è sembrato che le modalità con cui le stesse erano perseguite alla stregua del testo che ci era pervenuto le avrebbero trasformate in un onere aggiuntivo insopportabile per molte imprese; ciò sarebbe risultato in palese contraddizione con il mandato di semplificazione che poi queste norme prevedevano. Si è quindi decisa la soppressione delle parte che riguardava il DURT, rimandando ad altre disposizioni, in altri ambiti. Importante invece la semplificazione, già presente nel testo originario e che rimane, che riguarda il venir meno della responsabilità solidale dell'appaltatore per il versamento dell'IVA da parte del subappaltatore. Resta anche la responsabilità per il versamento delle ritenute fiscali sui redditi di lavoro dipendente. Per quanto riguarda il patrimonio immobiliare dei Comuni, sul quale erano previste diverse disposizioni, la correzione, o il miglioramento, come noi riteniamo, ha previsto di limitare la destinazione di una quota delle risorse derivanti dalla cessione del patrimonio immobiliare degli enti locali, pari al 10 per cento, alla riduzione del debito pubblico, salvo che una percentuale uguale o maggiore non sia destinata alla riduzione del debito del medesimo ente. Vorrei sottolineare alcuni interventi in tema di università e, soprattutto, di diritto e accesso allo studio. Sono stati approvati degli emendamenti soprattutto per il sostegno degli studenti universitari capaci e meritevoli e privi di mezzi. A tal fine, il Ministero dell'istruzione, dell'università e della ricerca potrà bandire borse di mobilità a favore di tali studenti, che si prevede permettano una mobilità in Regioni diverse da quelle di residenza degli stessi, mantenendo tuttavia la facoltà di intervento che era prevista per le Regioni. Per riassumere quanto detto fin qui, credo si possa dire, almeno guardando al complesso di questo lavoro, che l'attività delle Commissioni si è svolta in un clima costruttivo, di fattiva e leale collaborazione tra le forze della maggioranza e ha apportato - ho elencato alcune delle variazioni, ma molte altre sono poi riportare nel testo - dei miglioramenti, che noi riteniamo significativi, alla formulazione che ci era pervenuta dalla Camera. Lo ribadisco, ci troviamo di fronte ad un provvedimento eterogeneo, pieno quindi di riferimenti a temi diversi, che però è caratterizzato da due finalità di carattere generale: assicurare sostegno alla domanda ed evidenziare una capacità di cominciare a rispondere alle raccomandazioni della Commissione europea. In nome di queste due finalità di ordine generale, oltre che naturalmente per il contenuto delle misure che sono inserite in questo decreto-legge, credo si possa auspicare una rapida approvazione del testo che oggi è all'esame dell'Assemblea, in modo da consentire alla Camera la conversione definitiva in legge del decreto‑legge entro la settimana in corso.
2013-08-06	PD	SantiniGiorgio	Signora Presidente, onorevoli colleghi, rappresentanti del Governo, il provvedimento oggi all'esame dell'Assemblea si pone l'obiettivo di proporre al Paese, a partire dai soggetti produttivi, un insieme di norme capaci di mettere in moto quelle risorse, competenze e capacità oggi indispensabili al nostro Paese per riemergere dalla grave crisi economica e industriale in cui si trova. È una crisi fatta di tassi di disoccupazione giovanile non più tollerabili, di divario crescente tra Nord e Sud, di difficoltà di accesso al credito e di progressivo ripiegamento del nostro tessuto produttivo fatto per lo più di medie, piccole e piccolissime imprese.
2013-08-06	PD	SantiniGiorgio	È un provvedimento complesso e articolato. Alcuni lo hanno definito sprezzamente omnibus, ma esso non smarrisce la sua missione di fondo, che è quella di intervenire sui pilastri di una possibile ripresa, quali la maggiore efficacia della leva del credito, l'impulso agli investimenti infrastrutturali, le semplificazioni amministrative e la celerità della giustizia civile, solo per ricordarne alcuni. Alle critiche avanzate dai colleghi dell'opposizione e contenute nella relazione di minoranza rispondiamo che, per giudicare correttamente la portata di questo provvedimento, esso va inserito nell'iniziativa legislativa più ampia che il Governo ha avviato. Si tratta di un pacchetto di misure e provvedimenti tutti tesi al rilancio dell'economia: ad esempio il decreto-legge sull'occupazione, i provvedimenti sui pagamenti dei debiti della pubblica amministrazione, gli incentivi per le ristrutturazioni edilizie e l'efficienza energetica degli immobili. Sono tutti provvedimenti del fare: certo, del fare nelle condizioni date, nelle compatibilità date, nel rispetto degli impegni presi. Nel merito del provvedimento molto è stato detto. Vorrei sottolineare soprattutto le misure riguardanti le politiche di sviluppo; il miglioramento dell'accesso al Fondo di garanzia per le piccole e medie imprese e il potenziamento delle risorse per il Fondo stesso, per consentire al maggior numero di imprese di accedervi; la riattivazione della cosiddetta legge Sabatini per i finanziamenti a tasso agevolato per l'acquisto di macchinari ed impianti, ma anche - come ha già detto il relatore - di beni immateriali; il rifinanziamento dei contratti di sviluppo anche per quelle realtà territoriali che fino ad oggi sono state sprovviste di dette agevolazioni; le misure per la promozione della concorrenza nei mercati energetici; le misure per il rilancio delle infrastrutture attraverso il rafforzamento della bancabilità dei progetti da realizzare in partenariato pubblico e privato; le misure volte allo sblocco dei cantieri, utilizzando al meglio le risorse già stanziate per opere immediatamente cantierabili, e penso ai fondi per il Mezzogiorno. Sono tutte le misure del fare che hanno visto un impegno profondo da parte prima della Camera e poi del Senato e delle Commissioni - anch'io desidero ringraziare i relatori per il prezioso, accurato ed efficace lavoro che hanno svolto - per migliorare il testo prodotto dal Governo e anche per correggere alcune parti provenienti dalla stessa Camera. Mi riferisco alla questione dei Confidi, alla cancellazione del DURT, alla misura, orgogliosamente proposta ieri, di riduzione degli stipendi dei manager delle aziende pubbliche, a quella di miglioramento dell'edilizia scolastica che affida ai Comuni il potere commissariale che consente loro finalmente di spendere le risorse in tempi certi entro il 2014; mi riferisco ancora alle misure per l'EXPO di Milano del 2015, all'avvio più convinto dell'Agenda digitale, grazie alla norma simbolo che cancella l'uso del fax e rilancia la posta elettronica, oltre a tutti gli altri interventi quali quelli di modifica della governance per l'Agenda digitale. Vorrei poi citare anche due piccole norme di civiltà, innanzitutto quella che favorisce l'acquisizione della cittadinanza per i ragazzi nati in Italia da genitori stranieri, facendo in modo che non siano da ostacolo a questo obiettivo gli inadempimenti riconducibili ai genitori o alla pubblica amministrazione. Inoltre, ricordo l'ordine del giorno accolto dal Governo relativo alle cure compassionevoli in favore delle persone colpite da malattia ad esito infausto. Molte sono ancora le misure che sono state ricordate, in particolare quelle relative al sostegno alla scuola, alla ricerca, all'università, al rilancio delle borse di studio per studenti capaci e meritevoli. Certamente si è fatto molto ma non si è fatto tutto. Abbiamo impegnato il Governo a migliorare il testo di questo decreto nei successivi provvedimenti che verranno emanati - penso al disegno di legge di stabilità - soprattutto con riferimento alle misure che possono agevolare l'occupazione, come la semplificazione del pagamento dell'IVA per le aziende in subfornitura e le aziende esportatrici, il rilancio dell'Agenzia delle infrastrutture, che oggi stanno bloccando molti investimenti, la disciplina delle emittenti locali o, ancora, le misure volte ad evitare che le esternalizzazioni in ambito scolastico diventino occasione di disoccupazione. In conclusione, questo provvedimento, al di là di tutte le critiche, se guardato con occhi oggettivi, è utile ed è, soprattutto, parte integrante di un progetto complessivo del Governo Letta che deve continuare. In queste ultime settimane, come evidenziano i dati sulla produzione e anche qualche segnale di fiducia degli italiani, forse è possibile intravedere primi segnali di ripresa, certo deboli e contraddittori. Noi però abbiamo il dovere di fare la nostra parte, abbiamo il dovere di fare il possibile per agganciare questa ripresa e credo che il decreto che oggi convertiremo in legge vada sicuramente in questa direzione.
2013-08-07	PD	SangalliGianCarlo	Signor Presidente, nel dichiarare il voto favorevole del Gruppo del Partito Democratico sul disegno di legge in esame, parto da una prima considerazione che è nel titolo e nella sostanza di questo provvedimento, che affermo con convinzione: questo è un provvedimento che ha l'obiettivo - assieme ad altri nei quali si articola l'indirizzo politico di questo Governo - di rilanciare la nostra economia. La crisi si è aggravata negli ultimi anni. Abbiamo in parte messo sotto controllo la spesa pubblica, soprattutto relativamente all'indebitamento annuale sul PIL , ma il debito pubblico è aumentato perché pesa la recessione, nell'ambito della quale pesa la disoccupazione, in particolare quella giovanile. Il Paese è più povero, negli ultimi anni si è impoverito; ha pesato certamente la crisi mondiale, poi quella europea e il fatto che i debiti privati si sono scaricati sul debito pubblico. L'Italia ha tergiversato troppo, per un lungo periodo, con la convinzione di trovarsi di fronte ad una crisi ciclica e non invece, come invece è, ad una crisi sistemica e globale. Cambiano le gerarchie, cambiano i ruoli delle diverse aree del mondo, si dislocano in un altro modo e con un'altra geografia i poteri economici e gli ambiti della crescita e della decrescita. Noi paghiamo un prezzo che è ancora più aggravato dal fatto che l'Europa reagisce con molta lentezza rispetto alla velocità con cui i problemi si aprono. Voglio ripetere le parole pronunciate qualche giorno fa dal professor Onida, il quale ha detto che solo nei paradossi di Zenone le tartarughe acchiappano le lepri. La lepre è la crisi, la ridefinizione del paradigma economico; la tartaruga siamo noi europei, con le nostre politiche di adattamento lente e con una politica europea generalmente poco propensa ad affrontare di petto una situazione che, per esempio, gli Stati Uniti d'America hanno affrontato con molta più determinazione, pur essendo la causa stessa di questa crisi. Sono necessarie politiche per rilanciare la domanda e, tra queste, prima di tutto quelle industriali. Questo provvedimento, al di là degli atteggiamenti ostentatamente ostruzionistici, è complesso perché racchiude dentro di sé una serie di interventi, molti dei quali si possono rapportare al tema delle politiche industriali. Nel nostro Paese è mancata per troppo tempo, per troppi anni la consapevolezza della necessità di avere una politica industriale, cioè quella parte della politica economica che, fissando gli obiettivi di competitività, di innovazione e quindi di sviluppo, investe su quegli stessi obiettivi, conferisce ad essi priorità e stabilisce una modalità di intervento che produce dei risultati. Le politiche industriali dal Governo Letta in poi si sono ricominciate a vedere. Questo non è un provvedimento isolato: esso segue un provvedimento importante come quello che ha previsto il pagamento dei debiti delle pubbliche amministrazioni verso le imprese, 40 miliardi di euro messi in campo in due anni per ridare liquidità alle imprese che per troppo tempo sono state costrette all'indebitamento e ad una condizione di estrema difficoltà, e viene dopo il decreto-legge sull'Ilva, dopo quello sugli ecobonus, sull'efficienza energetica e quello sulle ristrutturazioni edilizie. Siamo di fronte ad un insieme di provvedimenti di politica industriale. Sono campi importanti, questi, sui quali possiamo cercare di agganciare non una ripresa autoctona dell'Europa, ma quel tipo di ripresa della domanda mondiale che auspicabilmente, negli ultimi mesi dell'anno, si potrà intravedere e i cui segnali sul PIL americano si stanno già vedendo in modo piuttosto consistente. Le misure per la crescita riguardano il sostegno alle imprese, con il miglioramento dell'accesso al Fondo di garanzia per le piccole e medie imprese, non con atti propagandistici o imbonitori verso le stesse, ma conferendo le quantità e la qualità per poter intermediare il rapporto tra imprese e banche, soprattutto tra piccole imprese e banche, che è stato il rapporto più difficile nel corso di questi anni. Fondo centrale di garanzia, riserva per la garanzia ai consorzi fidi e alle cooperative di garanzia, rafforzamento della cooperazione per lo sviluppo e per l'internazionalizzazione delle imprese, misure per l'accelerazione dell'utilizzo dei fondi europei; e poi, altre misure di politica industriale, come quelle per la governance dell'Agenda digitale, la diffusione delle tecnologie digitali. Una serie di misure sul fronte delle infrastrutture (dallo sblocca cantieri ad altre) che mettono in moto interventi su scala locale e confermano interventi di interesse più generale (regionali e nazionali). E ancora, interventi a favore dell'istruzione, dell'università e della ricerca. Come si fa a dire che sono interventi confusi? Quando si fanno politiche economiche si mettono assieme i diversi fattori che stimolano lo sviluppo. Lavorare per l'università e la ricerca, mettere in campo 450 milioni per l'edilizia scolastica e per la messa in sicurezza delle scuole (per esempio, vi erano scuole nuove che non erano in condizione di poter comprare gli arredi e che sono state messe in condizione di poter operare), la cancellazione delle storture che bloccavano il diritto allo studio per i meno abbienti, gli interventi per l'accesso allo studio universitario per tutti: sono interventi che non c'entrano nulla con la politica economica? Sono elementi di confusione in un decreto omnibus, o interventi fondamentali per poter rilanciare lo sviluppo? Come si fa a rilanciare lo sviluppo senza pensare che l'impresa, la scuola, l'università sono parte dello stesso sistema e non possono essere tra loro separate?
2013-09-10	PD	LaiBachisioSilvio	Questa circostanza giunge a proposito per ricordare a tutti noi e, per nostro tramite (con l'aiuto dei media), ai cittadini italiani che l'Italia non ha un'economia in equilibrio: non ha risolto tutti i suoi problemi e non ha soprattutto le spalle sufficientemente larghe per sopportare qualunque carico, anche se partner importanti della maggioranza hanno previsto tali carichi nel loro programma elettorale. L'Italia può ripartire. Questo Governo ha intrapreso la strada opportuna, ma il percorso nasconde ostacoli dietro ogni angolo, soprattutto se non operiamo in un contesto di verità e se non siamo onesti con noi stessi. Sono, infatti, vent'anni di verità parziali o di vere e proprie bugie che ci hanno portato a questo punto e non un destino cinico e baro. Sono stati lunghi anni di impegni che non si potevano mantenere né si dovevano prendere, anni di scelte di Governo spesso lontane da ragionevoli valutazioni sullo stato di salute e sulle prospettive di crescita del Paese. Sono queste scelte che hanno portato il tasso di disoccupazione giovanile al 39,7 per cento, agli attuali dati sulla disoccupazione femminile, sulla dispersione scolastica e al bassissimo numero di laureati: dati di un Paese rotto trasversalmente da Nord a Sud. Il provvedimento in esame, pur evidenziando dati nettamente migliori rispetto a quelli dello scorso anno e degli anni precedenti, ci ricorda dunque che il Paese non è in grado di garantire il mantenimento di promesse impossibili: lo confermano i 10 miliardi di euro in meno sull'IVA, i 4 miliardi di euro in meno sulle accise e anche i 2 miliardi di euro in meno sui bolli previsti questo anno: contrazioni che valgono quanto una manovra. Lo dimostra anche il trend dello spread, che in queste ore vede il recupero della Spagna sull'Italia dopo quasi due anni. Certo, dall'altro lato ci danno coraggio i dati sul rallentamento della contrazione del PIL e la possibilità che alla riduzione di questa caduta possa corrispondere, il prossimo anno, un primo rimbalzo e una ripresa della crescita, ma sbaglieremmo a pensare che con la ripresa e la nostra capacità di agganciarla la nostra fiducia e la credibilità internazionale siano raggiunte ed acquisite una volta per tutte. Per questo motivo il nostro Paese non può permettersi politiche da promesse elettorali, né di disperdere il patrimonio di credibilità di questi ultimi due anni che ha portato all'uscita dalla procedura di infrazione. Un obiettivo che al mio partito è costato in termini di consenso ma i cui risultati ci stanno consentendo le prime politiche espansive sostenibili da molti anni a questa parte. In questi due anni, a partire dalla fine del 2011, abbiamo chiesto ai cittadini e alle imprese italiane di sopportare manovre mai viste prima; l'intero Paese ha dovuto affrontare sacrifici enormi per mantenere gli impegni presi dal Governo precedente per il raggiungimento del pareggio strutturale di bilancio. Spesso abbiamo anche discusso in merito agli impegni presi, chiedendoci se fossero eccessivamente gravosi, con il paradosso che spesso chi più li criticava era anche parte del Governo che li aveva assunti. Noi intendiamo confermare un giudizio positivo sul risultato ottenuto, dando merito però a chi più ha sacrificato per ottenerlo: imprese e cittadini. È il lavoro svolto in quei mesi che ha portato alla previsione di un rapporto deficit -PIL del 2,4 per cento per il 2013 e all'uscita dalla procedura di infrazione. Dopo molti anni si sono così aperte prospettive concrete e sostenibili di politiche espansive. La prima scelta di questo Governo è stata quella di confermare come impegni alcune scelte che erano state ipotizzate per favorire il rilancio economico già prima delle elezioni politiche di febbraio. Nasce in questo contesto il decreto-legge per il pagamento dei debiti scaduti della pubblica amministrazione (decreto-legge 8 aprile 2013, n. 35) che sblocca i primi 40 miliardi di euro (provocando un deficit aggiuntivo pari a 0,5 punti che porta il rapporto deficit- PIL al 2,9) e poi ulteriori 10 miliardi per restituire allo Stato affidabilità e credibilità e, insieme, dare impulso al sistema imprenditoriale e liquidità al sistema finanziario. Quella sul pagamento dei debiti della pubblica amministrazione è la prima, in ordine di tempo e per dimensione, fra le politiche espansive: ricordo quella per il mantenimento degli ecobonus ed i provvedimenti sull'occupazione sia quelli per i giovani, che quelli di salvaguardia del tessuto sociale ed imprenditoriale consentite dal rifinanziamento della cassa integrazione in deroga. Sono altresì provvedimenti e politiche espansivi quelli adottati più di recente sulla cultura e poi sulla scuola, sull'università e sulla ricerca, in questi giorni all'esame delle Camere. Tutti questi provvedimenti sono stati resi possibili grazie a politiche finanziarie rigorose quanto rispettose dei parametri condivisi in sede europea. Ora ci troviamo ad un bivio. Non si tratta tanto di scegliere tra stabilità o instabilità perché politiche inadeguate, per quanto in un contesto di stabilità, non produrranno la capacità del Paese di agganciare la ripresa; si tratta invece di scegliere se confermare il percorso che ci ha consentito di rientrare nei parametri e di considerare quello come il faro indispensabile che consente politiche espansive, oppure pensare che il risanamento sia acquisito una volta per tutte e torni ad una stagione di promesse facili con coperture finanziarie creative quanto improbabili. L'esempio nostro quanto quello di altri Paesi dimostra che queste politiche sono come le bugie, hanno le gambe corte, e per questo fanno fare poca strada. Lo dico perché c'è chi pensa di alzare continuamente l'asticella al Governo, ritenendo che le politiche economiche dell'esecutivo Letta possano essere quelle del programma elettorale di uno o dell'altro partito, sommando le necessità e le promesse piuttosto che facendo scelte. Su questo fronte il Paese non può permettersi di andare indietro; la stabilità non è raggiunta una volta per sempre e il rischio di vanificare gli sforzi fatti dagli italiani nel 2011 e nel 2012 è presentissimo. Dunque, non ci sono scorciatoie, ma un processo virtuoso e trasparente, in cui contano la stabilità e soprattutto la coerenza e la serietà.
2013-09-11	LN	BitonciMassimo	L'ordine del giorno dei lavori, come è noto e come risulta dalle dichiarazioni rese a caldo proprio a San Pietroburgo dai Capi di Stato e di Governo partecipanti al Vertice, ne ha risentito in maniera significativa. La gran parte del lavoro degli sherpa sui dossier preparatori ha dato certamente dei frutti sotto il profilo economico, ma questi sono assai circoscritti sul piano politico. Il G20 non è riuscito a trovare alcuna via d'uscita alla crisi determinata dall'uso delle armi chimiche lo scorso 21 agosto alla periferia orientale di Damasco. Come Gruppo Lega Nord, ci limiteremo oggi ad esprimere alcune semplici osservazioni. La prima è inesorabilmente una riflessione sul ruolo di questo nuovo Forum multilaterale, il cui peso nella governance mondiale è cresciuto parallelamente allo sviluppo delle economie emergenti, anche se con esiti finora piuttosto deludenti. Vogliamo dirlo chiaramente: il G20 non ci entusiasma. Infatti, mentre il vecchio G7 funzionava egregiamente nel coordinare le politiche economiche delle maggiori potenze occidentali, stabilendo di volta in volta su chi incombesse il compito di trainare l'economia internazionale, nel G20 le cose paiono andare molto diversamente. Lo si è attivato per provare a superare la crisi abbattutasi sulle maggiori economie occidentali coinvolgendo i Paesi emergenti. Non si è però riusciti nell'intento, anche perché i BRICS hanno cercato di sfruttare il momento per migliorare la propria posizione nel sistema internazionale. Lo schema pare ripetersi anche sul terreno politico-strategico, nel quale la sensazione è che le cose stiano andando persino peggio, in ragione della minore omogeneità geopolitica del raggruppamento. Riconosciamo che a San Pietroburgo sono uscite fuori cose interessanti, specialmente sotto il profilo delle misure da adottare per cercare di favorire una ripresa che sia accompagnata dalla creazione di posti di lavoro. È stato trattato il problema della gestione dell'indebitamento accumulato dagli Stati in questi anni difficili di rallentamento dell'economia e di crescita della disoccupazione, ma accordi veri sono stati raggiunti soltanto su aspetti del tutto secondari della vicenda economica contemporanea, quelli sui quali è più facile aggregare il consenso, come la lotta allo shadow banking (di cui ha parlato anche lei), alla finanza alternativa, ai fondi speculativi e ai titoli tossici. Non a caso, vi è chi, con riguardo al G20, parla ormai di un minilateralismo. Si è cercato in un certo senso, ancora una volta, di fare della manutenzione alla globalizzazione, enfatizzando, ad esempio, la necessità di continuare a garantire l'apertura dei mercati e il carattere unitario del mercato globale. Non si è però chiarito come questo obiettivo possa conciliarsi con l'evidente tendenza ad allestire raggruppamenti regionali più o meno allargati, dei quali l'Unione europea è l'esempio più evidente, ma non l'unico. E, soprattutto, sono rimaste fuori dalle discussioni - per quanto se ne sappia - sia il tapering (che è la riduzione graduale dell'immissione monetaria, all'orizzonte degli Stati Uniti) che gli ambiziosi progetti che concernono le aree transoceaniche di libero scambio (in futuro dell'area transatlantica dovremmo essere parte anche noi se andranno in porto i negoziati iniziati l'8 luglio). Il tapering è una novità importante perché, se verrà confermato, la Federal Reserve americana finirà presto (forse all'indomani delle imminenti elezioni tedesche) di iniettare i grandi quantitativi di dollari con cui ha alimentato l'avvio della ripresa negli Stati Uniti tenendo a galla tutto il sistema internazionale. Si tratta di ben 85 miliardi di dollari al mese che spariranno, alimentando verosimilmente una crescita dei tassi in America e forse un deflusso dei capitali dall'Europa. Molti Paesi emergenti temono questo sviluppo, che avrà conseguenze anche da noi, nell'Unione europea ed ovviamente in Italia, sia che la Banca centrale europea (BCE) mantenga l'attuale indirizzo di politica economica monetaria, probabilmente svalutando l'euro, sia invece che decida di distaccarsene. Vedremo. Questo sarebbe stato il tema caldo: un tema che ci interessa notevolmente dal momento che, se si decidesse di alzare i tassi anche in Europa, per noi sarebbero grossi guai che dovremo cercare di affrontare. Sul piano politico-strategico, la corsa all'attacco in Siria, che fortunatamente adesso sembra rallentare, ha invece rivelato due spaccature profonde, sulle quali non è possibile tacere, dal momento che hanno influenzato anche la condotta del nostro Governo: la prima è quella che ha condotto alla polarizzazione tra potenze del vecchio G7 e i BRICS, dei quali per una volta la Russia ha assunto la leadership; l'altra è quella che concerne l'Unione europea. Sotto il primo profilo dobbiamo rilevare, signor Presidente del Consiglio, una certa ambiguità di fondo, perché nel secondo giorno di lavori il nostro Governo è riuscito a figurare sia nell'elenco dei Paesi vicini alla Russia, nel respingere l'uso della forza contro la Siria, sia in quello degli Stati disposti a sostenere politicamente gli Stati Uniti nella loro azione punitiva anche in assenza di un mandato del Consiglio di sicurezza delle Nazioni Unite.
2013-09-11	PD	GuerrieriPaleottiPaolo	Signora Presidente, signor rappresentante del Governo, onorevoli colleghi, il Gruppo del Partito Democratico voterà a favore del rendiconto generale per l'esercizio finanziario 2012 e dell'assestamento di bilancio per l'anno 2013 per una serie di ragioni che proverò qui a riassumere in questo breve intervento. La prima - ed è stata ricordata - anche da altri - è che il rendiconto 2012 offre piena conferma del poderoso e sotto molti aspetti positivo processo di aggiustamento dei conti pubblici realizzato durante lo scorso anno e nella prima parte di quest'anno. Ha comportato ben tre manovre correttive da 81,3 miliardi. Siamo così passati dal possibile default finanziario del nostro Paese nel novembre 2011 - con il rischio di non poter finanziare più sul mercato dei capitali i titoli del nostro debito pubblico - al pressoché pareggio strutturale di questi mesi. Un risultato, quest'ultimo, che non va certo trascurato, come invece fatto da alcuni durante il dibattito, soprattutto se si vogliono stilare resoconti di questa fase. È un risanamento certo costoso, che ha determinato l'impennata della nostra pressione fiscale oltre il 44 per cento (era al 42,6 nel 2011), tre punti in più della media europea. Ma l'impennata della pressione fiscale non è stata la sola leva utilizzata, come si continua a sostenere da parte di molti. Se andiamo a vedere i dati del rendiconto, troveremo che un contributo è venuto anche dalla spesa primaria corrente, quella al netto degli interessi: nel biennio 2011-2012 è rimasta sostanzialmente stabile in termini nominali. È certamente vero che è solo un primo parziale risultato, ma si sbaglierebbe a sottovalutarlo, perché comunque non si verificava da decenni. Grazie all'aggiustamento realizzato, l'Italia, come è stato ricordato, è uscita dalla procedura europea di deficit eccessivo; questo ha aperto nuove opportunità e offerto gradi di libertà aggiuntivi alle politiche di bilancio, soprattutto in vista del prossimo anno. Senza sottovalutare la ritrovata credibilità e il ruolo da protagonista recuperato dal nostro Paese in campo europeo e internazionale. Ma è vero che il riposizionamento italiano ha prodotto i maggiori costi per l'economia reale - come sappiamo - con una recessione produttiva e un aumento della disoccupazione così intensi e prolungati come non si era mai verificato - anche in questo caso - da decenni. A questo ha dato un contributo significativo anche il contesto europeo, prostrato oltremodo da politiche inadeguate perché eccessivamente restrittive. Di qui l'esigenza, ora, di una nuova fase, con la necessità di ridefinire gli obiettivi della funzione di politica economica del nostro Paese in chiave di rilancio della crescita e lotta alla disoccupazione, pur nel rispetto dei vincoli di bilancio fissati dall'Europa. È quanto ha cominciato a fare e sta facendo il Governo Letta, come emerge anche dai dati nel disegno di legge di assestamento. Ma queste manovre, come sappiamo, si scontrano con risorse a disposizione assai scarse e margini di bilancio molto ristretti. In altri termini, la coperta del bilancio resta corta, troppo corta, tanto più che la flessione del PIL di quest'anno, prevista dell'1,8 per cento, non potrà che ridurre ancora di più questi margini. Al momento, il Governo conferma l'obiettivo del raggiungimento del pareggio di bilancio in termini strutturali, ma occorrerà, e qui sono d'accordo con quanto detto da altri, la massima vigilanza. Non solo perché c'è un'incidenza dello stock di debito sul PIL che rimane molto alta, ma perché uno sforamento, anche modesto, ci proietterebbe oltre il tetto massimo del 3 per cento, che significherebbe rientrare nella procedura di disavanzo eccessivo, perdendo così quei margini di flessibilità che, proprio a partire dal prossimo anno, potremmo invece in qualche modo utilizzare. È una partita, quest'ultima, che, a conti fatti, vale tra gli otto e i dieci miliardi. Non dimentichiamolo. Il Partito Democratico ritiene che ci sia comunque bisogno di fare altro, di andare oltre la mera austerità e, la sola emergenza dei vincoli. Perché bisogna innanzitutto aggredire le carenze strutturali del nostro Paese che sono alla base del ristagno e delle insopportabili disuguaglianze esistenti nella nostra società. Sappiamo che il Governo punta sul ritorno alla crescita. Una crescita che si dovrebbe materializzare a partire dal quarto trimestre. Ci sono già dei segnali positivi in Europa, in minor misura da noi. Ma dopo cinque anni di crisi non ci possiamo certamente accontentare di questi germogli. Perché non basta, né per le imprese, tanto meno per l'occupazione, uscire dalla recessione con tassi di crescita di poco superiori allo zero. E per non sprecare questo opportunità di ripresa sono necessari interventi di politica economica importanti su almeno tre fronti. Il primo: continuare a ripagare la maggior parte dei debiti della pubblica amministrazione, come si è cominciato a fare. Il secondo: far riaffluire il credito alle imprese, offrendo più garanzie sui prestiti bancari e attivando canali non bancari. Terzo: intraprendere un percorso di riduzione del peso fiscale che oggi grava fortemente sul lavoro e sulle imprese. A questo riguardo bisogna ridurre significativamente il cuneo fiscale, dal momento che è di oltre 12 punti superiori alla media OCSE. Ed è quest'ultimo l'intervento più importante, ma per attuarlo ci vogliono risorse. Allora il problema è dove trovarle. I margini a disposizione nel bilancio sono molto esigui, non c'è da illudersi, e l'ho già detto. Allo stesso tempo non si possono continuare ad apporre tagli lineari o semilineari, né si può pensare di aumentare ulteriormente la tassazione. Allora c'è bisogno, per reperire nuove risorse, di una discontinuità profonda nelle politiche pubbliche fin qui attuate. È una strada obbligata e che comporta una profonda ricomposizione e ristrutturazione dei nostri programmi di spesa pubblica. Si chiama: spending review nell'uso corrente. È un'espressione molto usata, se ne parla molto, ma in pratica sinora non è stato fatto nulla. C'è invece da metterla in pratica, e subito. Soprattutto vanno poste con chiarezza le opzioni possibili; per esempio che cosa si può e si deve ridurre a livello di pressione fiscale su lavoro e imprese e come le si vogliono coprire attraverso tagli e ricomposizioni della spesa pubblica. A questo riguardo, l'appuntamento decisivo sarà proprio la prossima legge di stabilità, che il Governo presenterà in Parlamento entro la metà di ottobre. È in quella sede che andranno presentate le priorità, in anticipo, sia degli obiettivi che si vogliono perseguire sia delle risorse da stanziare per le coperture. Il Partito Democratico si adopererà perché questo appuntamento assuma questa grande rilevanza, proprio per sfruttare l'opportunità della ripresa e favorire l'uscita definitiva dalla recessione. Un corollario non trascurabile è che ci si potrà mettere nelle migliori condizioni anche per giocare la nostra partita in Europa, spingendo per un cambiamento della politica economica europea che richiede modifiche profonde, e cercando di sfruttare pienamente quella clausola di flessibilità nelle spese in conto capitale concessaci da Bruxelles, ma che per ora è rimasta sulla carta. A questo punto è chiaro che le scelte del Governo nelle prossime settimane saranno decisive per consolidare i segnali positivi, per ora pochi, registrati dalla nostra economia. Potremmo essere realmente a un punto di svolta nella crisi, a patto di non sprecare le opportunità esistenti. Ed è altrettanto chiaro che una crisi di Governo a questo punto e l'instabilità politica che ne seguirebbe produrrebbero costi drammatici, perché rischierebbero di vanificare gran parte dei risultati fin qui raggiunti. Signora Presidente, per le ragioni qui sinteticamente riassunte, il voto del Gruppo del Partito Democratico sarà convintamente favorevole per l'approvazione del rendiconto generale 2012 e dell'assestamento di bilancio per l'anno finanziario 2013.
2013-09-12	PD	SantiniGiorgio	Signor Presidente, il Gruppo del PD approva la Relazione presentata dal Governo in base alla normativa vigente di finanza pubblica. Questa occasione consente di svolgere una prima valutazione in merito agli andamenti macroeconomici della nostra economia e dei conti pubblici, mentre una discussione più articolata potremo svolgerla in occasione della presentazione da parte del Governo della Nota al DEF, prevista nei prossimi giorni. La Relazione si è resa necessaria in seguito all'approvazione del decreto-legge di fine agosto, che ha previsto un nuovo finanziamento degli ammortizzatori sociali, la cancellazione della prima rata dell'IMU, il riordino della tassazione sugli immobili, misure volte a sostegno delle famiglie sui mutui per la prima casa e gli affitti e un'ulteriore salvaguardia a favore dei lavoratori esodati. Si tratta di un complesso di misure volte ad arricchire il periodo di iniziative legislative che il Governo ha promosso in questi mesi per sostenere la ripresa economica e, al tempo stesso, salvaguardare le categorie di italiani che più hanno sofferto il dramma della crisi economica. Misure che in sede di conversione del decreto - come ha detto nel dibattito il senatore Fornaro - vanno sicuramente migliorate sotto il profilo dell'equità sociale. Misure, è bene ricordarlo, promosse entro confini di finanza pubblica estremamente ristretti dai vincoli di bilancio che resteranno tali nei prossimi tempi. Ma ora il quadro economico internazionale presenta prospettive migliori. Si evidenzia che le economie avanzate stanno finalmente uscendo dalla recessione e si iniziano a registrare i primi segni di ripresa. Anche il Centro Studi Confindustria ieri ha affermato che si prevede una ripresa della crescita, seppur debole, già nel quarto trimestre del 2013. Dopo anni di grande difficoltà che hanno determinato nel 2013 dati ancora negativi sulle entrate, sulla crescita del debito, sull'aumento della disoccupazione, sono piccoli segnali positivi che non hanno ancora impatto sulle condizioni di vita dei cittadini, sulla tenuta dei livelli occupazionali ma che comunque non dobbiamo sprecare. E in questo quadro - lo diciamo al Governo - le misure delle prossime settimane saranno decisive. Noi abbiamo già indicato le priorità, che voglio qui brevemente riprendere: mettere in campo tutte le misure utili per completare rapidamente il pagamento alle imprese dei debiti della pubblica amministrazione, una misura che già oggi offre risultati importanti, ma che va attentamente monitorata rimuovendo tutti gli ostacoli burocratici; intraprendere con convinzione la strada della riduzione del peso fiscale sul lavoro e sulle imprese, come indicato anche dal documento congiunto sindacati- Confindustria; agevolare l'accesso al credito per le aziende; sostenere la domanda interna e i consumi. In parallelo, però, va affrontata con decisione la revisione della spesa, soprattutto per combattere con efficacia sprechi e inefficienze. Non è più rinviabile portare a compimento questa revisione per ogni singola amministrazione pubblica. Sulla base dei criteri e dei fabbisogni standard (vale a dire i livelli essenziali delle prestazioni) e dei costi standard, occorrono consistenti interventi di razionalizzazione della spesa, mentre sul piano istituzionale va attuato un robusto processo di semplificazione dei livelli istituzionali della struttura burocratica, come più volte indicato anche da provvedimenti del Governo oggi in discussione. Sarà altresì decisiva la capacità di utilizzare con più efficacia i Fondi europei, con una radicale discontinuità rispetto all'andamento fortemente deficitario del ciclo 2007-2013. Sono queste le direttrici fondamentali capaci di agganciare i primi deboli segnali di ripresa e di trasformarli, anche per l'Italia, in una possibile via di uscita dalla crisi. Non possiamo non rilevare come in questo quadro sia decisiva la tenuta politica dell'Esecutivo, condizione indispensabile per ogni ripresa economica. Le fibrillazioni di questi giorni hanno avuto preoccupanti ricadute sui mercati e sul costo del debito. È un prezzo che non possiamo far pagare ancora una volta ai nostri concittadini. Il raggiungimento della parità di bilancio e la conseguente fuoriuscita dalla procedura di deficit ci consentiranno nei prossimi mesi una limitata libertà di spesa, uno spazio di manovra che dobbiamo destinare integralmente al sostegno della produzione, degli investimenti e dell'occupazione. Per aggredire le basi istituzionali della crisi dovremmo anche accompagnare questi interventi con riforme efficaci capaci di affrontare il tema della riduzione dello stock del debito già nel 2014 per liberare risorse capaci di accorciare la distanza tra il nostro sistema produttivo e quello dei nostri competitori. Avremo però modo di sviluppare queste riflessioni e di supportarle con proposte concrete quando si discuterà la legge di stabilità, alla quale credo rinviamo una parte importante della nostra azione, al fine di dare un segnale forte per lo sviluppo e la crescita e per sostenere la possibilità che anche l'Italia riesca ad agganciare la ripresa internazionale, per uscire finalmente dalla recessione.
2013-09-25	PD	DiGiorgiRosaMaria	Signor Presidente, onorevoli senatrici, onorevoli senatori, signor Ministro, valore cultura: il Governo ha scelto di presentarlo così, questo decreto. Abbiamo tirato un po' tutti un sospiro di sollievo. Abbiamo pensato che finalmente l'Italia in qualche modo "era desta", apprezzando molto il fatto che questo sia tra i primi grandi provvedimenti dell'attuale Governo. Affrontare il tema della cultura è urgente, molto urgente in Italia, e con urgenza il Ministro si è messo a lavoro per portare questo provvedimento all'attenzione del Parlamento. Certo, cari colleghi, questa è l'Italia delle urgenze, e proprio per affrontarle è nato il Governo Letta, sorretto da questa coalizione. Un Governo che ha il problema dell'IMU, dell'IVA, il problema degli esodati e della disoccupazione, con numeri che ancora qualche tempo fa sarebbero sembrati inimmaginabili per il nostro Paese. Ma il Partito Democratico ha voluto proporre con forza e aggiungere che, tra le prime azioni di governo, tra le vere priorità per il vero rilancio del Paese e per il volo - lo voglio chiamare così - dell'Italia, la cultura, la scuola, l'università e la ricerca devono avere una forte ruolo. Abbiamo ora affrontato questo decreto-legge e, tra pochi giorni, sarà all'esame il provvedimento sulla scuola. Il nostro partito condivide da sempre queste priorità, presenti nelle nostre campagne e che abbiamo sempre richiesto. Sono richieste fondamentali, che noi riteniamo fondanti per lo sviluppo del Paese. Di fatto è ciò che avevamo promesso agli italiani: le priorità che avevamo messo in campo proprio nel momento in cui abbiamo appoggiato questo Governo. Il Governo ha risposto all'appello con puntualità e coraggio, perché in questo momento ci vuole coraggio ad intervenire e scegliere di farlo sulla cultura. Abbiamo seguito il dibattito di questi giorni in Aula e si è parlato effettivamente di coraggio, perché c'è bisogno di questo: di misure che si ritenga possano dare linfa a ciò che per troppo tempo altri Governi hanno trascurato. Dobbiamo renderci conto di questo, non credo che ci sia qualcuno che possa contestarlo. Sono state trovate risorse importanti, anche se non ancora sufficienti, ma comunque capaci di consentirci di dare un colpo d'ala a queste politiche nel nostro Paese, di dare un forte segno di discontinuità e, soprattutto, un messaggio forte - che mi sembra importante perché effettivamente è un fatto «culturale» - ai cittadini e alle cittadine italiane, volto a far comprendere che per noi la cultura è importante, e deve esserlo anche per loro. Non è qualcosa di ornamentale: è qualcosa di fondante, e bisogna che questo concetto entri nella testa degli italiani. Non era facile, caro Ministro, fare un decreto che trattasse di cultura. Non si sapeva da che parte cominciare; dalle urgenze, innanzitutto, ma, soprattutto, dalle emergenze, che erano così tante, ma tante erano anche le aspettative. C'era anzitutto da impostare qualcosa di molto difficile: bisognava impostare culturalmente questo decreto. Ricordate, colleghi: il Ministro ce l'aveva già spiegato nella sua relazione ad inizio mandato e si era impegnato a portarci provvedimenti che riportassero l'Italia nel novero dei Paesi più avanzati a livello europeo. Sì, si parla di riportarci, perché l'investimento in cultura si era vergognosamente immiserito in questi anni. L'abbiamo condiviso allora e riconosciamo ora quella filosofia, Ministro, nell'impostazione che sta alla base del decreto che oggi voteremo. Aggiungo che la condividiamo con convinzione e che svolgeremo il nostro ruolo di stimolo e di collaborazione in occasione delle future azioni di governo in questo ambito. Abbiamo degli appuntamenti importanti, anche tra pochissimo, con la legge di stabilità. Lo faremo come Partito Democratico, perché riteniamo che alla base di questo provvedimento ci sia un'idea giusta e vincente per l'Italia, ossia che garantire e curare i beni e le attività culturali debba essere qualcosa di strutturale e di fondante nella nostra comunità civile. Non si può, quindi, intendere la politica sulla cultura come una politica di natura settoriale, ma come una sorta di substrato essenziale su cui mettere le fondamenta di una democrazia avanzata, come riteniamo che debba essere la nostra. Certo, colleghi, siamo in un momento difficile; si è, quindi, dovuto scegliere una serie di interventi nel mare magnum dell'abbandono in cui versa la cultura italiana e, in particolare, i beni culturali, Pompei, in primis : è il solito esempio che facciamo, che è però molto chiaro. Per quanto riguarda le fondazioni lirico-sinfoniche, ho seguito il dibattito di questi giorni, ciò che è successo in Aula e le considerazioni che vengono fatte, qualche volta non in modo intellettualmente onesto. Credo che tutti noi non possiamo che essere d'accordo sul fatto che sia necessario intervenire. C'è certamente una situazione drammatica all'interno di alcune di queste fondazioni, ma non saremo noi e non potremo mai essere noi quelli che si prendono la responsabilità di farle chiudere. È evidente, quindi, che è un intervento obbligatorio, che sicuramente avrà bisogno di molto altro: di controllo, di trasparenza e di un nuovo rigore che deve essere assolutamente previsto e, soprattutto, praticato. Pertanto, i 75 milioni di cui si parla, che nel decreto sono destinati al salvataggio delle fondazioni in crisi, sono necessari, perché abbiamo il dovere di salvaguardare questo patrimonio, che è tra i più riconosciuti e riconoscibili all'interno del patrimonio artistico del nostro Paese. E qui, lo ricordo (e vale per tutti gli interventi contenuti nel decreto), abbiamo una responsabilità. Lo diceva il Ministro e l'ho sentito dire anche da voi colleghi - e mi ha fatto piacere - anche in sede di Commissione: abbiamo un dovere non soltanto nei confronti dell'Italia, del nostro Paese, ma anche nei confronti del resto del mondo. Siamo l'Italia, non c'è niente da fare. Quindi, abbiamo una grande responsabilità in tema di cultura. Ricordo che proprio in quest'Aula la senatrice Fattorini nel suo intervento ha parlato di "fame d'Italia", di "fame di cultura italiana" che c'è nel resto del mondo. Questo è emerso nel nostro dibattito, anche in quello svolto in Commissione, ve lo assicuro; lo avete già detto tutti e non mi compete ripeterlo ora. Voglio ringraziare il presidente Marcucci, la nostra Capogruppo, senatrice Puglisi, gli altri colleghi, come il Capogruppo del PdL in Commissione, senatore Liuzzi, che hanno lavorato con grande passione, grazie alla quale abbiamo potuto fare un lavoro serio, in raccordo con la sottosegretario Borletti Dell'Acqua che ha seguito i nostri lavori e con il ministro Bray che ha mostrato grande apertura in merito agli emendamenti. Ricordo ai colleghi che non fanno parte della Commissione che molti degli emendamenti presentati dal relatore come emendamenti della Commissione, e anche molti del relatore stesso, sono stati formulati sulla base di proposte provenienti anche dalle opposizioni. Credo che questo sia un dato molto interessante, perché dimostra che sul tema dei beni culturali abbiamo trovato una condivisione molto forte. Credo che un Paese non possa evolvere, non possa crescere, non abbia alcuna prospettiva (direi proprio così) se i suoi Governi non impostano una serie di politiche volte allo sviluppo della persona, impiegando le necessarie e auspicabilmente ingenti risorse. E questo ci viene insegnato dalla storia delle nostre civiltà; lo possiamo verificare analizzando anche le cifre e le politiche dei Paesi più evoluti dove la crescita economica va di pari passo con gli investimenti nel patrimonio ambientale e culturale e nelle attività legate all'evoluzione della conoscenza in tutte le sue declinazioni. E allora, ecco che la cultura e, quindi, un decreto sulla cultura, diventano sinonimo di sviluppo e di crescita. Dobbiamo inquadrare questo provvedimento - e di questo sono fortemente convinta - tra i decreti per la crescita. Questo è un decreto per la crescita, è un decreto per i giovani, anche se sono pochi quelli direttamente impegnati (i famosi "500 giovani"), però sappiamo che le risorse verranno assegnate alle aree appartenenti all'obiettivo 1, ed è chiaro che vanno impegnate per quelle Regioni: non possiamo pensare di assegnarle, ad esempio, alla Lombardia. Certo, dobbiamo individuare molte altre risorse per i giovani, ma queste devono essere impegnate in quelle aree. Non possiamo fare finta di non saperlo: sono solo quelle le Regioni in cui quei fondi possono essere destinati. È, quindi, un decreto per la crescita, un decreto per i giovani, un decreto per il lavoro, comunque un decreto sul welfare. Questo penso. Le politiche per la cultura sono necessariamente da inquadrare nell'ambito del welfare di uno Stato; diventano qualcosa di indispensabile per stare bene, qualcosa di cui si ha bisogno per respirare, e finché nelle nostre scuole, all'interno della nostra testa, non ci sarà questa idea, il bisogno di cultura, evidentemente non ce la faremo, non riusciremo a valorizzare a sufficienza il nostro patrimonio, né come politici né come persone, soprattutto noi che siamo italiani, che siamo nati qui. Quante volte i nostri figli, o coloro che trascorrono molti e lunghi periodi all'estero ci raccontano del senso di vuoto che avvertono quando ripensano ai nostri monumenti, ai nostri centri storici, all'equilibrio dei nostri siti culturali, alle piazze e ai palazzi d'Italia, sia delle piccole che delle grandi città. Il destino dell'Italia, quindi, si gioca proprio su questo fronte, innanzitutto sulla conoscenza e sulla formazione dei cittadini. Questa è una sfida antica che ci interessa, e che interessa noi, in questo momento, che siamo i senatori della XVII legislatura, di questa legislatura un po' strana, ma interessa noi. Forse potremo fare qualcosa per la cultura in Italia, e mi sembra che questo sia molto importante. Circa i temi direttamente trattati dai colleghi, naturalmente sarebbero diverse le questioni che intenderei valorizzare, ma ne abbiamo comunque parlato in sede di esame degli emendamenti. Non so se sia già stato detto, mi soffermo soltanto sulla questione dell'innalzamento dei fondi per il FUS, uno sforzo naturalmente relativo, ma che apprezziamo. In conclusione, onorevoli senatrici, onorevoli senatori, signor Ministro, siamo convinti che lo sviluppo e il mantenimento della nostra cultura siano una ricchezza inestimabile, l'unico bene capace di rendere le persone più libere, facendo sì che il Paese diventi migliore. Per questi motivi, dichiaro il voto favorevole del Gruppo del Partito Democratico a questo decreto.
2013-10-02	LN	BitonciMassimo	Signor Presidente, presidente Letta, gentili colleghi, alla fine di aprile abbiamo ascoltato con attenzione il suo discorso in occasione dell'insediamento di questo Governo, un intervento che definirei ampio e sinceramente anche condivisibile in alcuni punti: dalle proposte per affrontare e sconfiggere la crisi economica alle riforme strutturali da attuare entro diciotto mesi (lei dice da oggi, ma in realtà lo aveva già detto la scorsa volta e quindi da allora dovevano partire i diciotto mesi). Ammiccando anche a noi della Lega, ha poi citato l'autonomia regionale ed il federalismo (oggi ha parlato anche per la prima volta di macroregione). Su questi precisi impegni, non abbiamo votato contro né a lei, Presidente, né ai suoi Ministri. Questa è stata un'apertura di credito, che abbiamo fatto nella speranza che qualcosa di buono in quel libro dei sogni si potesse realizzare. Poi la cruda realtà: le promesse sono diventate solo delle chiacchiere; per le attese riforme economiche, il taglio delle tasse per le famiglie e le imprese, il dimezzamento del numero dei parlamentari, il Senato federale, la riforma elettorale, la cancellazione del finanziamento ai partiti, la riforma della giustizia, la separazione delle carriere, la responsabilità civile e penale dei magistrati, l'approvazione dei costi standard nella pubblica amministrazione dovremo allora attendere il referendum ? Sono tutte riforme condivise che però sono rimaste nel cassetto e la situazione economica è peggiorata. Così la stagnazione, la deflazione, la contrazione dei consumi e la cancellazione di intere realtà produttive del Nord sono diventate le parole ricorrenti, svanite nel vostro vocabolario le parole «ripresa» e «crescita». Questo fallimento della vostra politica economica è certificato dai dati, altro che ripresina alle porte. Stiamo sui contenuti e non sulle favole. Non so che indicatori avete utilizzato voi, ma la realtà è questa: l'indebitamento netto sul PIL (e qui si attende un'ulteriore manovra, come lei sa, perché abbiamo sforato il tetto del 3 per cento) è al 3,1; il rapporto del debito pubblico sul PIL è del 133 per cento; la variazione sul PIL annuo è pari a-1,7 per cento; il tasso di disoccupazione (ed è un record dal 1977) con 3,1 milioni di disoccupati, è al 12,2 per cento
2013-10-02	LN	BitonciMassimo	la disoccupazione giovanile, com'è stato ricordato anche dai colleghi, è al 40 per cento; le importazioni sono al -1,6 per cento; la diminuzione dei consumi nazionali è stata dello 0,3 per cento, quella delle entrate nei sette mesi dell'IVA di-3,2 miliardi e quella delle esportazioni totali dell'1,9 per cento; la spesa complessiva, compresi gli interessi della pubblica amministrazione, supera gli 807 miliardi. Il debito pubblico, anche questo dato è clamoroso, è poi arrivato a 2.070 miliardi. La pressione fiscale al 44 per cento, ma la pressione fiscale reale sulle imprese è del 68 per cento, questa è la realtà, per cui un imprenditore da gennaio fino ad ottobre lavora solo per pagare le tasse allo Stato.
2013-10-02	LN	DivinaSergio	Cosa mettiamo sul piatto buono? I rinvii, anche le scelte nefaste non compiute che si sarebbero potute compiere. E sull'altro piatto? Giovani a spasso: aumentati; disoccupazione generale: aumentata; debito pubblico: cresciuto; tassazione media: aumentata; IVA (peraltro promessa): aumentata; azioni a sostegno della crescita: chi le ha viste? Tagli alla burocrazia della pubblica amministrazione: non pervenuti; rapporto debito-PIL: splafonato il 3 per cento; applicazione dei costi standard,che avrebbero consentito un risparmio tra i 10 e i 15 miliardi: probabilmente nemmeno passata per la mente di questo Governo! Presidente Letta, mi fermo qua, innanzitutto per non annoiarla, ma anche per non deprimere quel po' di fiducia che c'è ancora in tutti noi come in ogni italiano, anche in chi ormai in questo Paese non si riconosce più. Cosa le dovremmo dire? Noi ci identifichiamo in quella figura di imprenditore che, nonostante gli sforzi che profonde ogni mese, vede la sua azienda continuamente accumulare debiti su debiti. Il suo amore per l'azienda, cioè per il suo lavoro, gli direbbe di resistere, di insistere, ma la sua razionalità di imprenditore gli dice che, per non creare maggiori danni sia alle sue finanze, sia all'economia generale, è meglio staccare la spina. Signor Presidente, veniamo da quella parte di Paese che è ancora umile, che ha visto gente che con la terza elementare ha messo su impresa, ha assunto decine e decine di persone e ha fatto la fortuna di questo Paese; poi sono arrivati i professori con tre lauree e hanno fatto chiudere queste imprese.
2013-10-02	M5S	CappellettiEnrico	Ma è possibile che non vi rendiate conto che la causa del 40,1 per cento di disoccupazione giovanile nel nostro Paese è la conseguenza delle politiche scellerate che avete posto in essere finora? È possibile che non vi rendiate conto che fino a che non ve ne andrete a casa - non prima di esservi scusati con gli italiani 2.000 miliardi di volte, lo sottolineo, tanti quanti sono gli euro di debito pubblico che siete riusciti ad accumulare portando questo Paese alla canna del gas - non ci sarà speranza per il nostro Paese? Le persone, infatti, che hanno ridotto il Paese in queste condizioni non potranno mai rimediare ai problemi da loro stesse creati!
2013-10-02	M5S	CiampolilloLello	Del resto, cosa ci si poteva aspettare da una classe di giovani vecchi, cresciuti nell'illusione che le privatizzazioni fossero la soluzione ad ogni problema dell'economia, salvo doverne poi constatare gli effetti disastrosi sulle casse dello Stato, sull'efficienza dei servizi e sulla tutela dei diritti fondamentali dei cittadini, anche in relazione a beni comuni come l'acqua? Analogo supino atteggiamento con il mondo delle banche e della finanza, per essere poi traditi nelle aspettative di sostegno al sistema economico e rimanere dunque inermi di fronte ai dati della crescente disoccupazione giovanile e della crisi del mondo del lavoro.
2013-10-03	M5S	AirolaAlberto	Quindi giustamente ci domandiamo: una volta che la legge è stata approvata, come potrà essere applicata in una situazione così devastata? Io vengo da un quartiere dove c'è il 40 per cento di immigrazione, a Torino, comune amministrato dal PD, capoluogo di una Regione amministrata dal PdL (quindi la cosa, come al solito, è bipartisan ). In questo quartiere, dove abbiamo delle situazioni di indigenza economica, di disoccupazione, di difficoltà di integrazione, con un'immigrazione fortissima proveniente dai quattro angoli del globo, ci ritroviamo abbandonati a noi stessi. Lì sì che ci sono minacce agli amministratori, alle donne, ai negozianti, ai cittadini; eppure nulla viene fatto per migliorare la situazione sociale. Lo stesso vale per mille altre situazioni che ci siamo trovati ad affrontare. Potrete ribattere che in fondo questa Commissione si occupa di approfondire un problema importante, ha un costo contenuto e un tempo limitato. Infatti non ci opporremo con un voto contrario, ma cominciamo a sentirci ipocriti, in quest'Aula e nelle Commissioni, a trattare argomenti di così alto profilo, cui poi non segue mai un'applicazione pratica e un impegno pratico. È ovvio che al Sud, ma non solo (Bardonecchia, in Piemonte, è stato il primo Comune infiltrato dalla mafia e commissariato per mafia), il fenomeno mafioso è un'emergenza assoluta per quanto riguarda le infiltrazioni. Però ci domandiamo parimenti come mai noi qua oggi non stiamo parlando del 416- ter, una norma che è stata rallentata nel suo iter di discussione in Commissione e che sarebbe addirittura preventiva nei confronti della tutela delle amministrazioni. E invece stiamo parlando di una Commissione speciale. Lo stesso vale per la questione, ad esempio, della sicurezza nazionale. Stiamo parlando di minacce e di intimidazioni, di crimini che vengono compiuti, e intanto viene completamente smantellato l'apparato investigativo dei commissariati sul territorio. Ci sono posti - l'abbiamo già sottolineato - dove hanno chiuso l'ufficio denunce perché non c'era la carta. Allora per questa Commissione, se volete, ci sediamo fuori ad un tavolo, mettiamo giù cinque punti e rafforziamo la linea governativa su quei cinque punti: almeno sono chiari. Vi faccio un altro esempio: il degrado e l'indigenza portano il cittadino alla disperazione, e lo portano a scontrarsi con un amministratore che è stato lasciato solo da questo Stato, spesso in una situazione di tagli pesanti ai fondi per la gestione e l'amministrazione del suo territorio. A questo amministratore che si trova da solo, noi che risposta possiamo dare? Bene, facciamo una commissioncina, ci pensiamo sei mesi e poi vediamo.
2013-10-09	LN	ComaroliSilvanaAndreina	Signor Presidente, onorevoli colleghi, nella baraonda politica che abbiamo vissuto in queste settimane purtroppo molti di noi hanno dimenticato di analizzare nel dettaglio la Nota di aggiornamento del DEF. Vi dico questo perché sicuramente questo provvedimento non è uno di quei documenti che si possono leggere con facilità: ci sono dati, valori, percentuali, è molto tecnico. Cosa succede, però, onorevoli colleghi? Proprio quei dati riportati in tutti i fascicoli che avevamo a disposizione ci possono fornire un quadro, più che mai aggiornato, della situazione economica del Paese, ed è un quadro terribilmente preoccupante. Quando la Nota di aggiornamento del documento cardine per la programmazione finanziaria del Paese evidenzia una riduzione del PIL su base annua di quasi 2 punti percentuali, allora un campanello di allarme inizia a suonare. Ricordo che ad aprile questa riduzione era prevista di almeno 1,3 punti percentuali: ora siamo a meno 1,9. Perché ammonta a tanto, cari colleghi, il dato sull'involuzione del prodotto nazionale? Un valore negativo, l'ennesimo che, unito al dato altrettanto negativo del 2012, ci indica chiaramente che quella che stiamo vivendo è più di una recessione: è una depressione. Non si ricorda nella storia d'Italia un tale periodo di perdita di capacità produttiva e di contrazione della domanda aggregata. Non di certo nel duro biennio del 1973-1974, quando, pur dopo un biennio di difficoltà, il prodotto interno lordo tornò a macinare valori con il segno "più" davanti. Non di certo nel 1993, l'anno - per intenderci - dell'espulsione della lira dal sistema monetario europeo, quando, dopo solo due anni dall'uscita della nostra moneta dallo SME, il PIL aveva già recuperato il terreno perduto. Le politiche di bilancio del recente biennio, basate su un inasprimento della pressione fiscale a carico dei cittadini e delle imprese, altro non hanno prodotto che ulteriore recessione. Nella Nota di aggiornamento questa situazione è drammaticamente certificata. Tutte le variabili del quadro economico manifestano un rallentamento: diminuisce la domanda; diminuiscono ulteriormente gli investimenti; il tasso di disoccupazione aumenta dall'11,6 per cento al 12,2 e, addirittura, nel 2014, colleghi, arriverà al 12,4 per cento; il costo del lavoro in questi ultimi cinque mesi è aumentato ulteriormente; aumenta la pressione fiscale. Cercate ulteriori conforme? Nei primi otto mesi del 2013 il gettito complessivo dell'IVA è sceso di 3,7 miliardi di euro, segnando un calo del 5,2 per cento. Giusto per ricordarlo, l'IMU sulle prime abitazioni valeva, da aliquota standard, 3,8 miliardi di euro. In pratica, in otto mesi avete bruciato una tassa che in un anno genera il medesimo ammontare.
2013-10-09	LN	ConsiglioNunziante	Dobbiamo confrontarci con la pressione fiscale e il DEF ci illustra come nel 2013 sia salita, mentre crescono la disoccupazione e la spesa pensionistica. Direi che sono vasi comunicanti, e ciò non è per nulla positivo.
2013-10-09	LN	ConsiglioNunziante	Secondo la Nota la pressione fiscale nel 2013 si fisserebbe al 44,3 per cento, un livello record, tanto più se confrontato con gli altri Paesi europei e che, congiuntamente con la nostra questione annosa ormai del cuneo fiscale, ben spiega perché in Italia sia così difficile parlare di ripresa. Rispetto al 2011, anno nel quale si erano già avvertiti i primi segnali di crisi, il valore percentuale è ulteriormente aumentato del 2 per cento. Troppo elevata e insostenibile, ma per ridurla bisogna innanzitutto avere chiari i presupposti che l'hanno determinata. Questo livello di pressione fiscale è il risultato delle mancate riforme strutturali, riforme che il nostro Paese ha rinviato fino a quando la crisi strutturale dei conti pubblici è esplosa in tutta la sua evidenza. Aumentare la pressione fiscale per aumentare le entrate di bilancio. Questo è stato il binomio che ha accompagnato in questi ultimi anni l'azione di Governo. Per far capire a chi ci ascolta da casa, dico meno male che c'è l'Istat che ha rilevato che la pressione fiscale è aumentata. Il nostro Gruppo lo ringrazia perché nessuno se ne era accorto. Il dato relativo alla pressione fiscale che sarebbe pari al 44,3 per cento non è veritiero giacché ad un attento calcolo la pressione fiscale, sommando alla pressione fiscale quella contributiva, sale superando il 60 per cento. Lo Stato è diventato un socio nemmeno più al 50 per cento, ma al 60 per cento, un socio che divide con il lavoratore gli utili senza farsi mai ovviamente carico di eventuali perdite o difficoltà. Oltre alle tasse, sulla famiglia peserà anche l'impoverimento delle buste paga il cui potere d'acquisto è calato dell'1,7 per cento rispetto ai dati del 2012. Per quanto riguarda la disoccupazione, l'Esecutivo ha anche rivisto al rialzo la relativa stima che ci rende, almeno questa, un dato in positivo nel 2013 quando dovrebbe raggiungere l'11,6 per cento a fronte dell'11,4 per cento previsto in precedenza a novembre. Il dato è particolarmente grave per più motivi. Innanzitutto, la percentuale è molto maggiore se riferita ai giovani che evidenziano crescenti difficoltà nell'entrare nel mondo del lavoro, come altrettanto crescente è il numero di giovani in cerca di lavoro che vanno fuori all'estero, in Europa o in America. Osservando poi il dato relativo al 2012 possiamo facilmente notare come anche da questo punto di vista il valore sia in ulteriore deterioramento, visto che l'anno scorso il tasso di disoccupazione era fermo al 10,7 per cento. Anche le prospettive future purtroppo non sono positive. Nel 2014, infatti, il tasso dovrebbe salire ulteriormente assestandosi all'11,8 per cento. Allarmante poi è la disoccupazione fra i giovani compresi fra i 15 e i 24 anni: ad agosto il dato ha superato il 40 per cento, percentuale che sembra essere tendente, tra l'altro, al peggioramento. Certo, è un dato migliore di quello, molto alto, della Spagna, con il suo 56 per cento ed è migliore anche di quello della Grecia, che comanda con il 61,5 per cento, ma caro Presidente, faremmo meglio a guardare piuttosto all'Austria, che ha l'8,6 per cento, o meglio ancora alla Germania, con il 7,7 per cento. L'Italia non può essere facilmente collocata insieme alla Spagna e alla Grecia tra gli ultimi posti per quanto concerne le condizioni lavorative e le strategie del Governo finalizzate al miglioramento del mercato del lavoro ed il fatto di essere insieme a questi Paesi, signora Presidente, dovrebbe far riflettere lo stesso Governo: vista la fine che ha fatto la Grecia, non bisogna certo essere degli indovini per capire verso quale lido stia dirigendo questo Paese. Vogliamo parlare un po' della spesa per le pensioni? Purtroppo anche qui, signora Presidente, le cose non vanno meglio. Nel rapporto consegnato dal Governo alle Camere ad aprile è stato evidenziato che a fine 2012 la spesa pensionistica sul PIL aveva un valore del 15,9 per cento. Per l'anno in corso, la spesa per le pensioni toccherà invece il 16,2 per cento del PIL, salendo a 255,2 miliardi di euro. C'è da considerare anche come spendiamo questi soldi: il 44,1 per cento degli assegni pensionistici è sotto i 1.000 euro e direi anche peggio, signora Presidente. Il 13,3 per cento dei pensionati incassa dallo Stato meno di 500 euro. La sua incidenza sul PIL è salita dello 0,2 per cento eppure, signora Presidente, le entrate derivanti e quindi le tasse derivanti dai contributi pensionistici sono più alte in Italia che in tutti gli altri Paesi dell'OCSE. I contributi incidono, infatti, sulle retribuzioni per quasi il 33 per cento rispetto ad una media OCSE del 21 per cento Questa mattina abbiamo discusso anche in qualche emendamento dei vitalizi d'oro di manager pubblici; il taglio ai vitalizi d'oro vi è stato chiesto a più voci anche questa mattina, ma non c'è stato nulla da fare; il Governo è stato sordo. Personalmente, come il mio Gruppo, sono molto preoccupato: il mercato non riparte perché per mantenere il rapporto deficit -PIL sotto la soglia del 3 per cento per il 2013, saranno necessari interventi tempestivi. Per rispettare tale parametro e contenere la spesa per interessi sul debito pubblico, stimata per il 2013 in 84 miliardi di euro, il Governo non si è espresso su come intende intervenire per riportare sotto controllo questo parametro. Anche a me non è proprio chiaro, perché non si sono espressi, né è chiaro come faranno. Signora Presidente, voglio ricordare a chi ci ascolta da casa che l'Italia è appena uscita dalla procedura di deficit eccessivo che Bruxelles aveva operato nei confronti di questo Paese. Questo è avvenuto con manovre di bilancio lacrime e sangue. Voglio dire che senza l'attenzione alla crescita, allo sviluppo, ai giovani, alle piccole e medie imprese, al manifatturiero, avremo bisogno di altre manovre visto che il dato del 3 per cento è stato di nuovo sforato. Sul Patto di stabilità, signora Presidente, vorrei ricordare a tutta l'Assemblea che in un'audizione Franco Gabrielli, capo della Protezione civile di questo Paese, ha dichiarato che l'Italia è un «Paese che cade letteralmente a pezzi, o noi interveniamo in maniera strutturale oppure conteremo morti e disastri» e questa dichiarazione è riconducibile al tema del Patto di stabilità e ai conseguenti vincoli di bilancio dei Comuni. Mi chiedo, signor Presidente quanto cuba in percentuale di PIL un eventuale sblocco, anche parziale, di questa nefasta norma. Per quanto attiene al rapporto debito-PIL, questo è previsto in aumento anche nel 2013 fino a raggiungere il valore di 132,9 per cento con il quale si dovrebbe chiudere l'esercizio 2013. Ciò nonostante, viene confermato un piano di riduzione dello stesso debito a partire già dal 2014, anche se non ci risulta come e con quali interventi questo avverrà. Questo Paese ha una straordinaria tradizione nella cultura, nell'artigianato, nel commercio e nel manifatturiero, ha grandissime potenzialità nell'agricoltura, nell'industria e nel turismo, ed è su questi che bisogna puntare per salvare il nostro sistema economico. Smettiamola, nelle varie Commissioni sia alla Camera che al Senato, di spostare un miliardo che potenzialmente non c'è da un capitolo all'altro. È un esercizio inutile: se non mettiamo mano a certe questioni, non risolveremo mai nessun tipo di problema. Bisogna creare nuove opportunità di lavoro con un diverso approccio alle problematiche da parte di tutti. Abbiamo bisogno di una rivoluzione culturale. In momenti di forte crisi come questa bisogna osare ed essere intraprendenti. La pressione fiscale opprimente, la burocrazia eccessiva, la ricerca e lo scarso sviluppo, i costi elevati dell'energia, la criminalità organizzata troppo diffusa e presente e l'incerta certezza del diritto sono alcune tra le cause principali che opprimono l'industria manifatturiera italiana e che non le permettono di contrastare con efficacia la pesante crisi che da anni sta attraversando tutto il sistema imprenditoriale europeo a vantaggio dei Paesi emergenti. I valori della Nota di aggiornamento sono quasi tutti, per lo più, in peggioramento rispetto alla precedente versione del Documento di finanza presentato solo qualche mese fa. Signora Presidente, non è certamente sufficiente additare al perdurare della congiuntura economica tale avvitamento economico che, peraltro, è tanto più negativo se si considerano che già le previsioni attuali parlano di difficoltà anche per il 2014. Si prenda, a solo titolo d'esempio, la spesa delle famiglie che continuerà a calare anche nel 2013, segnando una contrazione dell'1,7 per cento, dopo il meno 3,9 per cento del 2012 e il meno 0,2 per cento del 2011. È forse possibile prevedere un aumento dei consumi delle famiglie, così come ha fatto l'attuale Governo, quando queste hanno già evidenziato un calo significativo e visto che giusto qualche giorno fa l'attuale Esecutivo ha aumentato l'aliquota IVA? Io le rispondo francamente di no. Non è un caso, difatti, se anche il gettito di quest'ultima abbia segnato una riduzione complessiva molto netta, dimostrando chiaramente le difficoltà del Paese. L'ulteriore contrazione del PIL, da 1.566 miliardi del 2012 ai previsti 1.557 del 2013, non potrà che accentuare la difficoltà della ripresa economica del Paese, tanto maggiore perché, diminuendo il PIL, aumenterà inevitabilmente anche il rapporto tra debito e PIL. Il quadro è tanto più negativo se si considera, come confermato da recenti analisi da parte dell'OCSE, che mentre altri Paesi dell'area euro, tra cui lo stesso Portogallo (che non ha brillato per performance economica negli ultimi anni), stanno lentamente ma progressivamente ripartendo, l'Italia continua a restare al palo. Visti i nostri conti pubblici, visti i parametri europei che ci obbligano a muoverci tra paletti molto stretti, visto che una terapia d'urto non è possibile se non con una drastica riduzione della pressione fiscale, visto anche che non si riesce a tagliare in maniera cospicua la spesa pubblica, visto che dal conto economico della pubblica amministrazione si evince che la spesa è aumentata e quindi che la riduzione del deficit è stata operata solo aumentando le imposte e visto che si parla sempre con rinnovato vigore del controllo della spesa, ricordo a tutti, noi compresi, che nulla sarà effettivamente possibile se non si adotterà il federalismo fiscale e il sistema dei costi standard. Unica nota positiva per le finanze dello Stato, signora Presidente, è che la costruzione di nuove carceri non peserà economicamente, visto quello che vergognosamente state portando avanti: indulto, amnistia e abolizione del reato di clandestinità
2013-10-09	M5S	MolinariFrancesco	Signor Presidente, a distanza di cinque mesi dal licenziamento del DEF in quest'Aula, ci ritroviamo un nuovo documento che di quello costituisce aggiornamento delle indicazioni programmatiche e del quadro dei conti pubblici, oltre ad essere strumento per giudicare le politiche che questo Governo ha messo in campo in questi mesi, nonché per trarre indicazioni sui futuri interventi in attesa della legge di stabilità. I dati macroeconomici ci dicono che le critiche da noi sollevate ad aprile si stanno rilevando fondate: i principali indicatori di finanza pubblica sono deludenti e i segnali che arrivano dal Paese sono tragici. Gli ultimi dati riportati nella Nota di aggiornamento raccontano di un PIL stimato in picchiata per il meno 1,7 per cento rispetto al 2012 (nel DEF - lo ricordiamo - era indicato al meno 1,3 per cento). Dati che già scontano gli effetti sull'economia reale dell'unica manovra macroeconomica messa in campo da questo Governo e che aveva ereditato dal precedente: il pagamento dei debiti della pubblica amministrazione; intervento che, ad oggi, su una cifra di 18 miliardi messi a disposizione, ha visto un pagamento di soli 11 miliardi effettivi, su un debito complessivo stimato dalla Banca d'Italia di oltre 80 miliardi. Il deficit, nel frattempo, è salito al 3,1 per cento - non molto lontano da quanto paventato ad aprile nella nostra proposta di risoluzione di minoranza - con una pressione fiscale reale al 53 per cento e una perdita del potere d'acquisto dei cittadini di oltre il 4,7 per cento (il dato peggiore degli ultimi 23 anni). A questo si somma l'allarmante dato della disoccupazione, superiore al 12 per cento, con quella giovanile che arriva nel Meridione al 50 per cento. Sono dati impietosi che ci dicono di una società nella quale l'8 per cento vive nella povertà assoluta e con un debito pubblico - a luglio -assestato a 2.073 miliardi di euro. Dire che è fallimentare la politica messa in campo da questo Governo è eufemistico. Credo, pertanto, che non sia demagogico avanzare seri dubbi sulle nuove previsioni di crescita riportate nella Nota di aggiornamento, per ciascun anno fino al 2017: dati che fanno presagire ulteriori manovre correttive di fine anno o la svendita del patrimonio immobiliare - altro che valorizzazione - oltre a quanto già previsto in ordine alla costituita Invimit SGR, alle operazioni di privatizzazione della Cassa depositi e prestiti. Non vogliamo apparire delle cassandre, ma vorremmo che il popolo italiano avesse dei governanti lungimiranti e non venditori di fumo, che si interroghino seriamente sul futuro che stanno preparando agli italiani, parlando parole di verità. I dati riportati nella Nota di aggiornamento del DEF, sulla sequenza dei tassi di crescita del PIL, sperano in una dinamica dei tassi di crescita rapida e maggiore di quella degli ultimi 15 anni, da ascrivere per intero all'impatto delle manovre economiche finora messe in campo e a quelle che si attendono entro dicembre. Il Centro studi Leone ne ha analizzato gli effetti finanziari ed ha evidenziato che, rispetto a una prevista riduzione della pressione fiscale per 2,9 miliardi nel 2013, in ragione di un rinvio dell'aumento dell'IVA (che, come visto, non è avvenuto) e della cancellazione dell'IMU sulla prima casa, è certamente previsto invece, al netto di quegli interventi, un aumento della tassazione di circa 870 milioni nel 2014 e nel 2015. Abbiamo già visto che non si è mantenuto fede agli impegni presi appena un mese fa e stiamo pagando l'aumento dell'IVA (e temiamo che la sceneggiata messa in atto dal PDL con dimissioni e pantomime collegate abbia costituito l'ennesimo trucco per far passare in secondo piano un aumento della pressione fiscale che questo Governo dalla compagine intercambiabile non è stato capace di evitare), il che comporterà un'ulteriore crescita della pressione fiscale (ben superiore al 53 per cento reale) e, quindi, abbiamo fondati motivi di dubitare delle previsioni di crescita che ci vogliono vendere. Noi non abbiamo fiducia in voi. L'aumento dell'IVA è, peraltro, inutile visto che il suo gettito si è ridotto in otto mesi di ben 3,7 miliardi di euro. Quando si aumentano le tasse in periodi di recessione economica, l'effetto è opposto a quello desiderato: l'economia viene depressa ulteriormente e il gettito diminuisce. Se ne sono accorti persino al Fondo monetario internazionale, ma non al nostro Ministero dell'economia, che prosegue sulla pseudo austerità tracciata dall'inefficace Governo Monti. Le misure messe in campo dall'attuale Governo, in realtà, sono delle semplici misure tampone per alleggerire nell'immediato il prelievo fiscale. È la solita gestione della cosa pubblica degli ultimi 20 anni: si rinviano le necessarie riforme di sistema sperando in un futuro migliore a spese dell'incerto futuro dei nostri figli, pur di non intaccare le rendite di posizione acquisite. Lo abbiamo visto stamattina quando non si è voluto approvare un emendamento che andava ad incidere sulle pensioni d'oro. È più che evidente che quella disegnata nella Nota di aggiornamento del DEF non è vera crescita quanto un tragico - per le conseguenze che avrà sul nostro popolo - artificio contabile. Si gonfia di mezzo punto percentuale la crescita per ogni anno così da poter contabilizzare 8 miliardi di PIL aggiuntivi all'anno, per un totale di 32 miliardi nei prossimi quattro, facendo apparire i conti pubblici per quello che non saranno mai. La scuola Tremonti, a quanto pare, ha fatto proseliti. Siamo più che convinti - proprio in ragione del precedente - che questo artificio contabile, utile forse a sanare i problemi della vostra coalizione di Governo, non sarà sufficiente ad ingannare gli scaltri investitori esteri: è improbabile che questi ultimi continuino a comprare titoli del debito pubblico al fine di riportare lo spread verso la Germania a quota 100, per come va propagandando il ministro Saccomanni nelle istituzioni finanziarie internazionali. Ma quello che è ancora più grave è che nemmeno in questa Nota di aggiornamento del Documento di economia e finanza troviamo una pur minima misura che riguardi l'equità e la giustizia sociale. Il grande capitale economico-finanziario di natura speculativa rimane inviolato, né vengono minimamente intaccati gli sprechi della politica, venendo lasciati del tutto inalterati i privilegi di classi parassitarie ed improduttive, sull'altare dei quali vengono sacrificati costantemente i diritti civili e sociali del popolo. Non si vede nessun provvedimento che inverta l'ignobile pratica di una redistribuzione della ricchezza in senso inverso. Quel 10 per cento della popolazione che in questo periodo di crisi ha continuato ad arricchirsi, mentre il ceto medio si è impoverito, deve essere chiamato alla responsabilità di una maggiore partecipazione al futuro di questo Paese.
2013-10-09	PD	DAddaErica	La previsione di una riduzione del tasso di disoccupazione all'11,4 per il 2017 impegna il Governo, nel rispetto del processo di risanamento finanziario intrapreso che ha reso possibile la chiusura della procedura per disavanzi eccessivi, a portare avanti un riesame delle politiche economiche nazionali ed europee per dare rafforzata priorità e crescita all'occupazione.
2013-10-09	PD	DAddaErica	Le drammatiche condizioni del mercato del lavoro del Paese, condizionate dalle dinamiche macroeconomiche, portano il tasso di disoccupazione al 12,2 per il 2013 e al 12,4 per il 2014, valori superiori di 6 decimi rispetto ai calcoli precedenti.
2013-10-15	M5S	CappellettiEnrico	Ogni riforma della Costituzione dovrebbe avvenire tramite un percorso partecipato, che coinvolge il Parlamento e i cittadini. Invece, il disegno di legge costituzionale n. 813 configura una procedura straordinaria e derogatoria del testo costituzionale, sia sotto il profilo procedimentale che sotto quello degli organi deputati a modificare la Costituzione. È indicativo che in prima deliberazione questo disegno di legge non ha mai superato il quorum dei due terzi, né al Senato né alla Camera. Il Comitato, composto da venti e venti senatori, avrà il compito di esaminare le riforme costituzionali dei Titoli I, II, III e V della Parte II della Costituzione e le riforme elettorali, nonché le modificazioni di altre disposizioni costituzionali strettamente connesse. Continua dunque con questo disegno di legge l'inconfutabile, innata passione di questa maggioranza per le Commissioni speciali. Noi riteniamo che l'approvazione di leggi di revisione costituzionale non possa non seguire l' iter previsto dall'articolo 138 della Costituzione. L'organismo abilitato a riformare la Costituzione è infatti il Parlamento e i cittadini in virtù del referendum confermativo. È assurdo vincolare modifiche costituzionali a procedure istituzionalmente derogatorie rispetto a quelle già previste, e appare inefficace sovrapporre ruoli e funzioni di nuovi organi rispetto a quelli già esistenti ed operanti. Questo disegno di legge costituzionale è dunque incomprensibile, inefficace e irragionevole. È di fuori della Costituzione, oltre che della razionale sensatezza. La procedura di esame dei disegni di legge di revisione costituzionale scardina quel nucleo essenziale di princìpi fondamentali a tutela dei quali è posta la Costituzione. Non ci convincono la compressione dei lavori parlamentari, i limiti emendativi posti ai parlamentari, la riduzione delle prerogative dei singoli deputati e senatori, la pericolosa possibilità di estendere la revisione ad altri articoli della Costituzione, la scarsa attenzione alla pubblicità dei lavori del Comitato, l'assoluta mancanza di trasparenza della Commissione di cosiddetti saggi. Sono tutti elementi di irrazionalità che pongono il testo in esame in conflitto logico e sistematico col sistema delle garanzie costituzionali. Un principio fondamentale del nostro ordinamento è la rigidità della Costituzione e una legge che deroga all'articolo 138 si configura dunque come illegittima. Approvare questo disegno di legge significa scardinare il principio supremo della rigidità della Costituzione e trasforma la nostra Carta in una Costituzione flessibile. Rendere flessibili le garanzie costituzionali significa minare la forma e la sostanza dei diritti sanciti dalla nostra Costituzione. La nostra è una Costituzione rigida e dal principio supremo della rigidità costituzionale derivano tutti gli altri princìpi, compresi quelli fondamentali. Sorge dunque una domanda: la nostra è ancora una Repubblica parlamentare? Se lo è ancora, spiegateci perché intendete affidare la modifica della Costituzione ad un Comitato e non al Parlamento. Questo Comitato avrà il potere di discutere e proporre le modifiche alla Costituzione. E che ci sta dunque a fare il Parlamento? Il Parlamento è relegato alla sola presa d'atto delle modifiche proposte, potendo solamente votarle. Ma si esautora così, per l'ennesima volta, il ruolo centrale del Parlamento. La nostra Costituzione parla chiaro: la Repubblica italiana è una Repubblica parlamentare, ma con questo disegno di legge si dimostra ulteriormente che state tentando tutte le strade possibili per evitare le discussioni in Aula, vera ed unica sede della nostra democrazia. Ci chiediamo dunque perché? Perché volete a tutti i costi evitare la discussione in Aula? Perché avete tanta fretta di modificare le regole fondamentali del nostro Stato? Perché, nonostante sappiate benissimo che la riforma della Costituzione non è la priorità dell'Italia e degli italiani in questo momento, volete ostinatamente continuare su questa strada? I problemi che richiedono un'immediata soluzione sono ben altri: il lavoro che non c'è, e se c'è è precario; la sanità che sta subendo l'ennesimo taglio dal Governo; la disoccupazione che ha superato il 40 per cento; la scuola che cade letteralmente a pezzi; l'ambiente stuprato dal cemento; il territorio a rischio idrogeologico; lo Stato sociale latitante. Sorge un dubbio: perché viene continuamente ignorata la ferma opposizione di buona parte d'Italia e degli italiani; vengono ignorate le oltre 400.000 firme raccolte in pochi giorni da «Il Fatto Quotidiano», le firme di protesta raccolte a fiumi nei banchetti del Movimento 5 Stelle; qual è il vostro obiettivo? Perché non volete informare adeguatamente e correttamente l'opinione pubblica di queste modifiche alla Costituzione? Cosa avete da nascondere? Ci chiediamo: se per cambiare la Costituzione - la più bella del mondo, è stato ricordato - bastano i pareri di 35 saggi, 20 deputati e 20 senatori, a cosa servono, Presidente, gli altri 960 parlamentari? Che cosa ci facciamo noi in quest'Aula?
2013-10-16	M5S	BlundoRosettaEnza	Signora Presidente, signor Ministro, cari colleghi, siamo qui oggi ancora una volta a discutere di riforme costituzionali come se da queste dipendesse la salvezza del Paese, come se gli italiani ogni giorno considerassero la trasformazione del Governo come la soluzione di tutti i loro problemi. Ma la domanda che ci dobbiamo porre oggi in quest'Aula è una sola: i cittadini italiani ci chiedono veramente questo? Abbiamo una disoccupazione al 12 per cento, quella giovanile è al 40 per cento, 15 milioni di italiani vivono in una condizione di deprivazione e disagio economico, abbiamo un abbandono scolastico che ha raggiunto percentuali senza precedenti, un calo dei consumi e del potere di acquisto dei salari e gli altri Paesi europei non ci invidiano affatto. Ben 12.442 imprese hanno chiuso nel 2012, alle quali si vanno ad aggiungere le 4.218 che nel primo trimestre di quest'anno hanno consegnato i libri contabili in tribunale. Sono queste le priorità che quest'Aula deve affrontare, ma secondo il ragionamento del Governo e della maggioranza l'introduzione dell'elezione diretta del Capo dello Stato ovvero il rafforzamento dei poteri del Primo Ministro permetterebbero ai cittadini italiani di affrontare serenamente la giornata.
2013-10-16	M5S	BulgarelliElisa	Articolo 38. Ogni cittadino inabile al lavoro e sprovvisto dei mezzi necessari per vivere ha diritto al mantenimento e all'assistenza sociale. I lavoratori hanno diritto che siano preveduti ed assicurati mezzi adeguati alle loro esigenze di vita in caso di infortunio, malattia, invalidità e vecchiaia, disoccupazione involontaria. Gli inabili ed i minorati hanno diritto all'educazione e all'avviamento professionale. Ai compiti previsti in questo articolo provvedono organi ed istituti predisposti o integrati dallo Stato. L'assistenza privata è libera.
2013-10-16	M5S	DonnoDaniela	Le leggi stesse sono sottoposte a referendum popolare quando, entro tre mesi dalla loro pubblicazione, ne facciano domanda un quinto dei membri di una Camera o cinquecentomila elettori o cinque Consigli regionali. La legge sottoposta a referendum non è promulgata, se non è approvata dalla maggioranza dei voti validi. Non si fa luogo a referendum se la legge è stata approvata nella seconda votazione da ciascuna delle Camere» - ripeto: ciascuna delle Camere - «a maggioranza di due terzi dei suoi componenti». Questo è il testo dell'articolo 138. Il disegno di legge n. 813-B, così come è scritto e ci è stato presentato, mira ad istituire un Comitato parlamentare per le riforme costituzionali ed elettorali, composto da 20 senatori e 20 deputati, nominati dai rispettivi Presidenti, e ne fanno parte di diritto i Presidenti delle Commissioni parlamentari, cui è affidata la Presidenza dello stesso Comitato. Tutto in famiglia! E i panni sporchi naturalmente si lavano in famiglia, ve li lavate in famiglia! E sì, perché si può riconoscere convenzionalmente e unicamente che il padre, Piddielle, ha sposato in civiche nozze la madre, Piddimenoelle, matrimonio dal quale sono nati i sellini, legati tutti in autonomia: è questo il vero paradosso e, infatti vissero tutti infelici e scontenti. Ma rimaniamo sul pezzo, come si dice oggi in gergo. Questo Comitato, che dovrebbe essere costituito, avrà il compito di esaminare o elaborare i progetti di legge di revisione costituzionale, i sistemi di elezione delle due Camere (le stesse Camere che erano citate nell'articolo 138 della Costituzione) e le modificazioni alla Costituzione. Inoltre, è specificato che le spese di funzionamento del Comitato sono poste a carico, in parti uguali, del bilancio interno del Senato della Repubblica e della Camera dei deputati. E giù altre spese! A questo punto cito parte del testo dell'intervento della collega Blundo, che lei, Ministro, non ha potuto ascoltare per motivi di salute, ma è opportuno conoscere le cifre: «Abbiamo una disoccupazione al 12 per cento, quella giovanile è arrivata al 40 per cento, 15 milioni di italiani vivono in una condizione di deprivazione e disagio economico, abbiamo un abbandono scolastico che ha raggiunto percentuali senza precedenti, un calo dei consumi e del potere d'acquisto dei salari che gli altri Paesi europei non ci invidiano affatto. Ben 12.442 imprese hanno chiuso nel 2012, alle quali si vanno ad aggiungere le 4.218 che nel primo trimestre di quest'anno hanno consegnato i libri contabili in tribunale» - cifre mai viste, eppure risultano - «Sono queste le priorità che quest'Aula deve affrontare, ma secondo il ragionamento del Governo e della maggioranza l'introduzione dell'elezione diretta del Capo dello Stato ovvero il rafforzamento dei poteri del Primo Ministro permetterebbero ai cittadini italiani di affrontare serenamente la giornata».
2013-10-22	M5S	CatalfoNunzia	(ore 17,40) ( Segue CATALFO). Non si può certo pensare che queste possano essere le risorse utili a fronteggiare la gravissima crisi occupazionale del nostro Paese. I dati dei rapporti SVIMEZ dipingono un quadro gravissimo: 17 per cento di disoccupazione al Sud, 28,5 per cento degli under 25. Ricordo che gli occupati in Italia, secondo le statistiche ISTAT, sono pari a 22 milioni e 516.000, ma il dato va letto correttamente, nel senso che al momento della statistica si ritiene occupato colui il quale sta lavorando per un'ora settimanale, ma questa persona non è da considerarsi un occupato a tempo pieno. Ricordo ancora ciò che lei ha detto nel precedente incontro riguardo al tema «Destinazione Italia», un piano voluto dal Governo improntato a creare un regime giuridico e processuale diversificato in favore degli investitori stranieri. Così facendo si crea un doppio binario di tutela a seconda nella nazionalità. Non possono essere certo queste le basi sulle quali costruire gli Stati uniti d'Europa. I nostri cittadini sarebbero costretti ad usufruire di istituzioni inefficienti con procedure lunghe e farraginose. Ci impegniamo a far rientrare i capitali esteri dopo aver svenduto le nostre aziende più forti, ma i nostri studiosi, i ricercatori e i lavoratori continuano a fuggire da questo Paese perché non c'è speranza o certezza di un posto di lavoro. L'ha detto anche lei, Presidente: non si possono sacrificare ricerca e innovazione sull'altare dell' austerity. Avevo tante altre cose da dirle, ma il tempo a mia disposizione è terminato, dunque concludo. Il ministro Schäuble dice che il Patto di stabilità e crescita è sufficientemente flessibile, però contemporaneamente afferma che non apre allo scorporo degli investimenti occupazionali dal bilancio degli Stati. Ma allora, di quale flessibilità parliamo e in che modo vogliamo fronteggiare la crisi occupazionale e delle imprese italiane?
2013-10-22	M5S	CatalfoNunzia	La disoccupazione in Italia non riguarda solamente i giovani ma tutta la popolazione italiana. In un futuro prossimo sarà la fascia intermedia di lavoratori, ossia la fascia tra i 29 ed i 65 anni, a creare un vero e proprio gap generazionale, fiscale, previdenziale e purtroppo anche sociale. La scarsa attenzione attuale a tale fascia di popolazione condannerà qualsiasi politica di sviluppo a lungo termine e renderà inutili tutti quei progetti e programmi per favorire l'occupazione, a cui tra l'altro è destinato solo il 14 per cento delle risorse della programmazione economica europea 2014-2020.
2013-10-22	M5S	CatalfoNunzia	Signora Presidente, signor Presidente del Consiglio, colleghi, si parla di nuove occupazioni nell'ICT, di istruzione e formazione in questo campo. Ha parlato di un nuovo obiettivo sociale, di un approccio europeo più equilibrato tra politiche sociali e politiche economiche. Il Governo, presidente Letta, insiste a parlare unicamente di disoccupazione giovanile; ha parlato poc'anzi di 11.800 giovani inseriti grazie a un decreto. Voglio ricordare a quest'Aula che si tratta di un decreto fatto su una misura europea e che non si può incentivare l'occupazione, giovanile e non, solo ed esclusivamente su una misura europea.
2013-10-23	M5S	TavernaPaola	L'articolo 1: abbiamo uno dei tassi di disoccupazione più alti d'Europa e cosa avete fatto con gli ultimi Esecutivi per rendere effettivo il diritto al lavoro? La riforma, o meglio la controriforma Fornero e la sua tanto decantata flessibilità? Al contrario, la disoccupazione continua a crescere a livelli esponenziali e in fondo al tunnel della crisi non si vede nemmeno un bagliore di ripresa. E cosa dovrebbe fare, invece, un Governo che voglia davvero promuovere il lavoro? Semplice: dovrebbe introdurre il reddito di cittadinanza
2013-10-23	LN	ArrigoniPaolo	Signor Presidente, onorevoli colleghi, vorrei richiamare un drammatico episodio che ha coinvolto un nostro giovane concittadino. Voglio esprimere il più profondo cordoglio da parte di tutto il Gruppo della Lega Nord alla famiglia del giovane Gioele Leotta di Nibionno, in provincia di Lecco, barbaramente ucciso, massacrato di botte da coetanei, nella contea di Kent, vicino a Londra, domenica notte, nel piccolo appartamento che aveva affittato con l'amico Alex Galbiati, vittima anch'esso del pestaggio, che è però fortunatamente oggi fuori pericolo. Gioele era in Inghilterra da pochi giorni e faceva con entusiasmo il cameriere in un ristorante italiano. La sua è la storia - purtroppo tragicamente conclusasi - di migliaia di altri ragazzi giovanissimi che scappano da questo Paese per cercare opportunità. La fuga non riguarda solo ricercatori, laureati o, come si dice, cervelli; la crisi economica ha incrementato la fuga di manodopera che qui non è valorizzata ed è sottopagata. Qui, purtroppo, non avrebbero nessuna chance di mantenersi; parliamo del 40 per cento dei giovani sotto i 25 anni che non lavorano. Gioele era lecchese, una provincia che fino a cinque anni fa non sapeva nemmeno cosa fosse la disoccupazione. Mi rivolgo al Governo, che al suo insediamento ci aveva regalato - e, soprattutto, aveva relegato a questi giovani - un sacco di belle parole e montagne di speranza. Letta ha detto che puntava tutto su di loro, che avrebbe fatto il possibile per incentivare l'occupazione giovanile; ad oggi non ci risulta nessuna iniziativa concreta per rilanciare l'economia e, quindi, creare nuovi posti di lavoro. Anche nella legge di stabilità rileviamo solo aumenti di tassazione e nessun taglio alla spesa pubblica improduttiva: un binomio devastante per la già morente economia italiana. L'Esecutivo deve fare il possibile per non perdere intere generazioni di cittadini e restituire loro delle prospettive. Parliamo della dignità della persona. La dignità è un concetto indissolubilmente legato al lavoro, soprattutto nella cultura del Nord; lavorare per i giovani significa indipendenza, libertà, dà loro la possibilità di rimanere lontani dall'illegalità, di costruirsi un futuro e permette ad un Paese di crescere. Se non diamo loro delle opportunità questo Paese muore.
2013-11-26	LN	ArrigoniPaolo	Le risorse in realtà non mancavano, visto che questa legge di stabilità stanzia altri 340 milioni di euro per la Salerno-Reggio Calabria, l'eterna incompiuta dopo quarant'anni dall'inaugurazione. La legge di stabilità stanzia poi 100 milioni per i lavoratori socialmente utili, che forse diventeranno 110 se a quelli di Campania e Sicilia si aggiungeranno anche quelli della Calabria. Si stanziano, ancora, 150 milioni di euro per pagare i debiti relativi ad opere pubbliche create dall'Agenzia per la promozione e lo sviluppo del Mezzogiorno. Si prevede poi lo stanziamento di un milione di euro per le borse di studio agli extracomunitari. E i nostri giovani? Tanti altri milioni di euro vengono stanziati per finanziare la social card, sempre per gli extracomunitari, quando l'Unione europea ci aveva chiesto di estenderla, al limite, solo ai cittadini comunitari. Pochissimi sono gli investimenti sull'ambiente. D'altronde, come poteva fare diversamente questo Governo, che non stanzia risorse per i giovani, che sono la ricchezza principale per lo sviluppo del Paese? Ricordo che la disoccupazione giovanile è arrivata al 42,5 per cento. Si doveva fare assolutamente di più per un territorio vulnerabile come quello italiano, fragile, che necessita di opere di difesa del suolo, coinvolto da frane, cedimenti, esondazioni, erosione delle coste e terremoti. Oltre l'81 per cento dei Comuni italiani - lo segnalo - registra la presenza di un territorio ad alto rischio idrogeologico. A questo proposito, è sicuramente indicativo quanto si è verificato in Commissione bilancio circa lo stanziamento delle risorse necessarie per fronteggiare l'emergenza in Sardegna: con tre sedute si sono riusciti a trovare "solo" 53 milioni di euro, con una partita di giro all'interno di risorse stanziate per la stessa Regione Sardegna. E vengo alla vicenda della tassazione sulla casa. Vorrei stigmatizzare il comportamento del Governo che solo ieri, alle ore 18 (anche se poi solo alle ore 19 abbiamo avuto materialmente in mano il testo), ha presentato gli emendamenti riferiti a cinque articoli del disegno di legge di stabilità per la riformulazione dell'imposizione fiscale sugli immobili. Doveva trattarsi di cinque articoli, che poi abbiamo scoperto però essere sette. Ci era stato detto, tra l'altro, che rispetto al testo presentato il 21 ottobre le modifiche sarebbero state evidenziate, mentre abbiamo scoperto che altre modifiche erano contenute nei testi consegnati. Inoltre, dopo mesi in cui si è parlato del superamento della TARES e della service tax, dal 21 ottobre si è iniziato a parlare di TRISE, ma solo ieri sera abbiamo scoperto che la TRISE è stata mangiata da un'altra bestia: la IUC. Questa mattina parlavo con un amico, il quale era convinto che IUC fosse un mio nuovo cane, salvo poi spiegargli che si trattava di una nuova imposta unica comunale. Con la IUC l'odiata IMU sulla prima casa e la vecchia TARES escono dalla porta per rientrare unite dalla finestra sotto altro nome. E proprio con riferimento alla IUC, ci tengo a precisare che noi consideriamo la TASI una vera e propria patrimoniale: riteniamo che essa sia incostituzionale, perché è una pesante stangata che, oltre a reintrodurre surrettiziamente l'IMU sulla prima casa, dovrà essere pagata anche dagli inquilini in affitto. Riteniamo poi insufficienti le deduzioni sui redditi di impresa per quanto riguarda il pagamento dell'IMU sui capannoni aziendali. Ad agosto il Governo aveva rassicurato le imprese che la deduzione dell'IMU sui capannoni sarebbe stata del 50 per cento. In realtà, allora non si intervenne in questo senso: lo si fa ora nella legge di stabilità, nella misura però del 20 per cento. Promesse disattese. Anche per il comparto agricolo, sui fabbricati rurali e sui terreni agricoli permangono molte incertezze: in particolare, si prevede solo la facoltà per i Comuni di accordare riduzioni relativamente ai fabbricati rurali destinati ad abitazione principale (al riguardo vorremmo vedere i Comuni, perché se stabiliranno delle esenzioni o delle riduzioni andranno comunque ulteriormente in difficoltà per i propri bilanci). La riforma dell'imposizione fiscale degli immobili era stata promessa addirittura dal ministro Saccomanni nei mesi di maggio e giugno; ci avevano detto che sarebbe stata fatta entro il mese di agosto. In realtà, al 31 agosto abbiamo appreso solo dell'eliminazione della prima rata sulla prima casa, che peraltro - lo sottolineiamo - non ha copertura perché i concessionari delle sale da gioco non hanno aderito a quell'accordo transattivo. Voglio ricordare che mancano quasi 400 milioni di euro per coprire quell'eliminazione della rata sulla prima casa, che farà scattare la clausola di salvaguardia e quindi ancora aumento dell'anticipazione IRES e IRAP sulle imprese. Sulla seconda rata non si sa ancora nulla. Ora si pretende di imporre senza discussione la revisione degli immobili: la riteniamo una forzatura, un grande errore. La fretta, caro Governo, è una cattiva consigliera. Voglio ricordare la TARES, introdotta dal Governo Monti. All'inizio dell'anno... PRESIDENTE. Deve concludere, senatore Arrigoni. ARRIGONI (LN-Aut). ...c'era la possibilità di rinviarla, invece l'avete voluta applicare, e questa è stata l'ennesima mannaia che ha messo in ginocchio i commercianti e le famiglie. La Lega ovviamente non è d'accordo con questa legge di stabilità.
2013-11-26	M5S	BertorottaOrnella	Solo il popolo italiano sa che cos'è la crisi, perché la sta vivendo e sa pure che questa, insieme all'andamento regressivo-recessivo, è frutto di complesse trasformazioni e derive macroeconomiche che si riflettono su una capacità inversamente proporzionale di azione e incidenza della governance politica. Basta sfogliare gli annuari ISTAT e i giornali delle ultime settimane per vedere il ritratto del nostro Belpaese: sì, un Paese che ha l'indice d'invecchiamento più alto d'Europa e più della metà della popolazione insoddisfatta della propria condizione economica; un Paese che fatica a proiettarsi nel futuro con fiducia; che invecchia, povero e sempre più inadeguato, che vive alla giornata, e in cui si rimane eternamente giovani solo dal punto di vista lavorativo; un Paese a crescita negativa; che produce libri ma che legge talmente poco da avere indici di analfabetismo spaventosi; che guarda troppe soap opera, che sprofonda nella burocrazia; che punta sull'alta velocità quando al Sud o nelle isole non ci sono efficienti treni o autostrade; che ha gli insegnanti meno pagati d'Europa. Per non dire che questa Italia è la stessa in cui vivono colleghi che non amano più il mare e le sue spiagge, che preferiscono la montagna e il CAI, o Ministri che riducono i finanziamenti alle forze dell'ordine. La verità è che ci troviamo all'interno di un meccanismo malato, che non funziona, in cui si rincorrono, in una spirale senza soluzione di continuità, recessione e manovre, manovre e recessione, e in cui l'austerità rende impossibile tanto l'azzeramento del deficit quanto la riduzione del debito. Occorre reagire esercitando il coraggio delle idee e una serie di investimenti, non solo a breve, ma anche a medio e lungo termine. Ormai dovrebbe essere chiaro a tutti l'effetto complessivo delle manovre che si sono succedute - dai tagli lineari alla spending review - e soprattutto delle manovre correttive ad esse sottese, che non hanno ridato fiato all'economia come speravamo. Anzi, il debito pubblico continua a crescere, aumentano tasse e disoccupazione e diminuiscono le capacità economiche delle famiglie e quindi i consumi. Non dimentichiamo che non lavorare significa fare debiti; fare debiti significa lacerare una persona; e prima o poi questa persona si ammalerà. Per questo è importante, anzi prioritaria la sostenibilità del Servizio sanitario nazionale, che non può essere garantita con continui tagli che piuttosto rischiano di determinare una diminuzione nell'erogazione dei servizi e delle prestazioni con la conseguente crescita del disagio sociale. Gli stanziamenti e gli interventi previsti nel settore della sanità, infatti, sono risultati insufficienti e inadeguati per far fronte al raggiungimento di obiettivi quali la programmazione sanitaria dei livelli essenziali di assistenza. Ma figuriamoci se voi siete preoccupati del problema salute! A voi interessa fare inutili discussioni, illudere, farfugliare! Ora capiamo il motivo per cui è esclusa la pubblicità audiovisiva dei lavori delle Commissioni in sede referente. Lo capiamo eccome: non conviene fare vedere questo meschino spettacolo ai cittadini italiani. Lo diciamo a tutti che la discussione che ha caratterizzato questa finanziaria è stata a comando dei singhiozzi e dei rigurgiti dei componenti dei partiti di destra, di sinistra e del neonato Nuovo Centrodestra. Sappiate che noi del Movimento 5 Stelle non ci siamo spaventati per gli oltre 3.000 emendamenti che sono stati presentati, peraltro oltre due terzi provenienti da voi che sostenete la maggioranza e spesso frutto di un copia e incolla di provvedimenti respinti in passato. In verità, ci siamo soltanto schifati del mostro che avanza senza vergogna e che aleggia su questa manovra. Questo mostro si chiama indecenza: sì, è un'indecenza non avere accolto i nostri emendamenti di buon senso e in favore di un Paese migliore. In fondo, non vi abbiamo chiesto tanto. Volevamo solamente interventi di bonifica nella terra dei fuochi in Campania. Proponevamo l'abolizione dell'IRAP per le imprese con meno di dieci dipendenti:e avete giocato al ribasso arrivando a cinque per poi bocciare tutto. Vi abbiamo chiesto di tutelare i ricercatori e i dottorandi. Vi abbiamo chiesto di sopprimere la clausola di salvaguardia che avevate inserito per coprire le nefandezze di " mister spending review ". Vi abbiamo chiesto di tutelare il diritto alla giustizia e alla difesa dei cittadini meno abbienti. Vi abbiamo tormentato con emendamenti volti a ridurre le pensioni d'oro, ma come sempre siete stati sordi. Vi abbiamo perfino suggerito variazioni in tabella perché abbiamo ritenuto scandalose le vostre proposte di autorizzazione di spesa in favore delle scuole non statali, invitandovi, invece, a destinare quelle risorse per la realizzazione nelle scuole pubbliche di tecnologie didattiche, per la disabilità e per gli alunni affetti da autismo. A questi bambini, ai loro genitori, alle loro famiglie e a tutti i cittadini d'Italia, vi esorto, porgete le vostre scuse.
2013-11-26	PD	DiGiorgiRosaMaria	Signor Presidente, signor Ministro, membri del Governo, onorevoli colleghe e colleghi, stiamo affrontando una crisi economica che ha prodotto crisi sociale e nuove povertà, disoccupazione a livelli impensabili e una diffusa sfiducia nella ripresa che diventa ulteriore elemento di destabilizzazione. È una crisi economica, ma anche culturale. Non saremo mai fuori dalla crisi se nella ripresa, che comunque arriverà (abbiamo fiducia che arrivi), passeranno sotto traccia ancora una volta le quattro condizioni negative che rappresentano il cancro dell'Italia: un insopportabile peso della nostra burocrazia, un imponibile evaso per 120 miliardi, una corruzione pubblica e privata per 60 miliardi e una criminalità organizzata per 150 miliardi. Questi non sono temi etici, ma di efficienza economica, di lealtà verso lo Stato, di rispetto per la collettività e di coesione sociale.
2013-11-26	PD	FabbriCamilla	Il Governo e il Parlamento ereditano una situazione economica e sociale di grandissima sofferenza. Il sistema produttivo è al collasso. Il Paese è sfiduciato. La disoccupazione ha superato ormai il 12 per cento. Un Paese dove, per assurdo, molti lavoratori hanno smesso anche di cercare un impiego. Il numero delle aziende in difficoltà cresce, basta leggere i dati sulla cassa integrazione. Tantissime imprese, nonostante la tenacia dimostrata in questi anni dagli imprenditori di tutti i settori della nostra economia, sono state costrette a chiudere. Tutto ciò con un debito pubblico che segna nuovi record. L'azione di questo Governo e di questa legge di stabilità si inseriscono in tale contesto. Una legge che, troppo spesso lo dimentichiamo, ha l'onere di tenere i conti pubblici in ordine... (Brusìo). Non è facile parlare, signor Presidente. PRESIDENTE. Colleghi, se qualcuno ha deciso di lasciare l'Aula lo faccia in silenzio, per favore. Continui pure, senatrice Fabbri. FABBRI (PD). Grazie, signor Presidente. Una legge - dicevo - che, troppo spesso lo dimentichiamo, ha l'onere di tenere i conti pubblici in ordine e che non è l'unico provvedimento di natura economica che il Governo e il Parlamento sono e saranno chiamati ad approvare per incidere sull'economia. È un provvedimento, la legge di stabilità, che ha il compito di avviare una fase di crescita e deve essere in grado di portare il Paese fuori dalla recessione, provando a riavviare un circolo virtuoso di maggiore competitività del sistema produttivo nazionale, di maggiore occupazione e, dunque, di sviluppo. In questo solco il Gruppo del Partito Democratico, con le centinaia di emendamenti presentati, ha cercato dì favorire tale percorso, facendo proprie proposte incentrate sullo sviluppo e sulla crescita, nonché su misure di carattere sociale finalizzate a sostenere le famiglie e le fasce più deboli della popolazione. Vorrei soffermarmi, in particolare, su alcuni temi inseriti nel maxiemendamento che riguardano le imprese. Dapprima, è stato creato un fondo di garanzia che ingloba l'intervento di Cassa depositi e prestiti, dei confidi e di tutti gli attori della produzione, finalizzato a rafforzare gli interventi a sostegno delle piccole e medie imprese in termini di accesso al credito, di finanziamento di progetti e produzione e di sviluppo dell' export. Determinante in questo processo la possibilità di cedere crediti a Cassa depositi e prestiti, che li acquisterà con la garanzia dello Stato, come ricordava oggi pomeriggio il vice ministro Fassina. Un segnale importante sul versante del superamento tra richiesta di credito e ottenimento dello stesso. Bene il potenziamento e la patrimonializzazione dei consorzi fidi, soggetti che hanno garantito in questi anni liquidità e risorse alle imprese. Bene l'istituzione del fondo di garanzia per la prima casa. Quanto ai risultati raggiunti da questo disegno di legge in un altro comparto fondamentale della nostra economia (quello dell'autotrasporto), non possiamo non rilevare quanto l'Esecutivo, nei limiti già ricordati, abbia fatto per venire incontro alle esigenze di decine di migliaia di lavoratori strangolati da continui aumenti del costo del carburante. Ci piacerebbe immaginare un Paese con una diversa articolazione dei trasporti su strada, ma la realtà è quella di un settore che, oltre a impiegare un così largo numero di operatori, garantisce con la sua opera e la sua esistenza il funzionamento del nostro sistema Paese. Per questo c'è da apprezzare l'opera dell'Esecutivo, sebbene le risorse che le norme che ci apprestiamo ad approvare liberano non sono sufficienti a coprire gli effetti negativi della crisi che in questo comparto, più che altrove, si fa drammaticamente sentire. Certamente, colleghi, il disegno di legge di stabilità ha generato aspettative in un Paese in grave difficoltà. La risposta non è bastevole; non è un provvedimento definitivo per rilanciare lo sviluppo e l'economia di questo Paese, ma è un primo passo, un primo importante segnale di fiducia che questo Governo e questo Parlamento lanciano al Paese.
2013-11-26	PD	GuerrieriPaleottiPaolo	Signor Presidente, rappresentanti del Governo, onorevoli colleghi, il Gruppo del Partito Democratico voterà con convinzione a favore della legge di stabilità e della fiducia al Governo. Il testo del maxiemendamento presentato dal Governo raccoglie gran parte del lavoro svolto in queste settimane dalla Commissione bilancio del Senato. Io voglio qui ringraziare i senatori di maggioranza e di opposizione che hanno lavorato in queste settimane in Commissione, in primo luogo il presidente Azzollini e i due relatori, Santini e D'Alì. Il lavoro di qualità svolto è stato assai utile, perché ha portato a sostanziali miglioramenti che sono stati poi recepiti nel testo del Governo. Come è già avvenuto molte altre volte in passato, la legge di stabilità, proprio perché è complessa e perché affronta argomenti eterogenei, è stata sottoposta in queste settimane a molte critiche, lamentandone lacune e manchevolezze di vario genere, che sono state riprese anche da molti nel dibattito di oggi. Naturalmente, alcuni di questi rilievi sono fondati e si può convenire che siano apportabili ancora miglioramenti e modifiche a partire dalla Camera. Ma allo stesso tempo va fatto notare che ogni giudizio andrebbe formulato e vagliato tenendo conto della peculiare fase che è attraversata dal nostro Paese, e soprattutto avendo piena consapevolezza dei problemi e dei vincoli di risorse a disposizione della nostra economia. Ricordiamoci che il contesto economico generale è caratterizzato, come sappiamo molto bene, da una crisi economica e sociale molto grave che è in essere da tempo e che negli ultimi anni ha visto ancor più aggravarsi le sue condizioni, soprattutto sul fronte della disoccupazione. Solo negli ultimi mesi la caduta dell'attività produttiva si è arrestata e si è cominciato a respirare un'aria di cauto ottimismo. Per ora sono solo primi segnali, ancora deboli, ma che vogliamo e dobbiamo tuttavia cercare in ogni modo di coltivare e rafforzare. Servono per questo interventi mirati, decisi, proprio perché vogliamo evitare e vogliamo uscire dalle condizioni di ristagno in cui siamo impantanati da tempo. Ebbene, è sullo sfondo di questa delicata fase di transizione che va inserito il disegno di legge di stabilità che oggi discutiamo. È una manovra finalizzata - lo sappiamo - da un lato a mantenere i conti in ordine, ma dall'altro a preparare le condizioni per agganciare la ripresa trasformandola soprattutto in una vera e propria crescita. Ho sentito vari commenti da parte delle opposizioni sull'ennesima stangata fiscale che sarebbe contenuta in questa manovra. Ma al di là di questi slogan i numeri ci dicono tutt'altro. Dopo quattro anni di manovre "lacrime e sangue" - ricordo 100 miliardi di euro di restrizioni fiscali dal 2010 al 2012 - la legge di stabilità, questa legge di stabilità segna una prima significativa inversione di tendenza nella conduzione della politica fiscale. Il fatto che il prossimo anno le misure espansive oltrepasseranno quelle restrittive è da accogliere, credo, con molto favore. Ricordiamo anche che sempre il prossimo anno è previsto un leggero peggioramento del deficit pubblico proprio perché questo peggioramento vuol andare a beneficio dell'economia reale. Non posso ovviamente soffermarmi sulle tante misure contenute nella formulazione della legge di stabilità, peraltro illustrate molto bene nel corso di altri interventi oggi, dall'allentamento del Patto di stabilità interno al finanziamento degli investimenti in infrastrutture, ai benefici per la capitalizzazione delle imprese, agli stanziamenti del fondo per le politiche sociali. Ebbene, rispetto a questo impianto iniziale - vorrei ricordarlo - il lavoro condotto qui in Senato ha permesso di inserire alcune importanti modifiche e integrazioni che noi riteniamo migliorative di molte parti della manovra e che adesso sono state recepite nel testo del maxiemendameento presentato dal Governo. Ricordo che per sperare di trasformare la ripresa in una vera fase di crescita noi dobbiamo in qualche modo sostenere e rivitalizzare la domanda aggregata, in particolare la domanda interna, che è fatta - come sappiamo - di consumi e di investimenti delle imprese, ma dobbiamo contemporaneamente rimuovere quelle rigidità strutturali sul fronte dell'offerta produttiva che hanno abbassato in questi anni il tasso di crescita potenziale della nostra economia fino quasi ad azzerarlo. Intendo mettere in evidenza in questa sede tre misure importanti che sono state rafforzate nella versione della manovra che stiamo oggi per approvare. La prima riguarda il credito alle imprese e alle famiglie. Sappiamo che c'è un'assoluta necessità di incrementarlo se vogliamo che l'economia riparta nei prossimi mesi. Rispetto a quanto era stato originariamente previsto, l'intervento qui al Senato ha permesso di aumentare il rifinanziamento del Fondo di garanzia e soprattutto di allargare la piattaforma di garanzie pubbliche per l'accesso al credito di imprese, con il coinvolgimento della Cassa depositi e prestiti e, soprattutto, dei confidi. Con l'impiego di modeste risorse sarà così possibile ottenere un effetto moltiplicativo assai consistente: possiamo parlare di decine di miliardi di euro di credito aggiuntivo, di nuovi prestiti nel triennio 2014-2016. La seconda misura è certamente la riduzione del cuneo fiscale, che è stata ricordata più volte ed è vero che rappresenta un nodo fondamentale per la crescita del nostro Paese. Si dice che sono state stanziate poche risorse: come sappiamo si tratta di qualcosa più di 5 miliardi di euro. Giusto, ma bisognerebbe anche ricordare che da molti anni il cuneo fiscale era scomparso tra le priorità dell'agenda dei Governi. Rispetto alla formulazione originaria abbiamo in qualche modo concentrato la platea dei beneficiari delle detrazioni di imposta e abbiamo così aumentato i benefici netti, soprattutto per i redditi da lavoro bassi e medio-bassi. Certo, ora è importante che ci sia un impegno del Governo a rendere centrale la riduzione del carico fiscale su lavoro e imprese, a partire dal prossimo anno, con un percorso che deve essere sì graduato nel tempo, ma sul quale bisogna concentrare le risorse che si libereranno, anche grazie alla spending review. Si potrà così avere una significativa redistribuzione del carico fiscale in favore dei redditi da lavoro e delle imprese. Infine, fatemi ricordare anche l'imposta unica comunale. In questo caso non va dimenticato che il Governo ha costruito un impianto completamente federale, rinviando all'autonomia dei Comuni le scelte che riguarderanno la costruzione, nel tempo, della service tax. Si tratta di una ristrutturazione della fiscalità immobiliare locale, nelle tre componenti: quella patrimoniale, quella legata in qualche modo ai servizi e l'imposta sui rifiuti. Ebbene, non è assolutamente vero che siamo di fronte a un'ennesima stangata fiscale.
2013-11-26	PD	MoscardelliClaudio	Signor Presidente del Senato, onorevoli colleghi, la perdurante fase di difficoltà attraversata dal nostro Paese, tra i suoi molteplici effetti ha quello di riporre sul provvedimento in discussione molteplici aspettative al fine di individuare le misure idonee per far ripartire la produzione, riducendo per questa via l'elevata disoccupazione che ha colpito in particolar modo le fasce più giovani della popolazione.
2013-11-26	PD	ZanoniMagdaAngela	Credo che l'attenzione allo sviluppo debba essere altissima. Già gli interventi precedenti al mio hanno posto l'attenzione sul problema enorme della disoccupazione giovanile. Non mi soffermo su tutti gli altri problemi dei lavoratori e dei non occupati del nostro Paese, ma credo che il problema della disoccupazione giovanile vada affrontato davvero con grande serenità: rischiamo di perdere una generazione che in parte andrà all'estero. Quindi, le norme già contenute nella legge di stabilità, ma soprattutto gli emendamenti presentati andavano proprio in questa direzione.
2013-11-27	M5S	TavernaPaola	FALANGA (FI-PdL XVII). Il tempo, Presidente! TAVERNA (M5S). E, invece, dopo tutto questo tempo ci troviamo con la disoccupazione al 40 per cento, pensionati a 400 euro mensili, nessun diritto alla salute, nessun diritto all'istruzione... MALAN (FI-PdL XVII). È un senatore della Repubblica! È un senatore della Repubblica! Lo deve far rispettare, Presidente! TAVERNA (M5S). ...un territorio devastato dalle Alpi alla Sicilia, le nostre città sommerse dalle piogge
2013-12-11	LN	DivinaSergio	Signor Presidente, vorrei porre un problema a tutti i colleghi: più che trovare una risposta in questo momento, una mezza medicina, bisognerebbe capire da dove parte la malattia, la patologia. Il settore dei trasporti ha suonato non uno ma mille campanacci, e non è stato ascoltato. Entriamo in Europa, i trasporti sono trasporti, i mezzi si muovono liberamente, e i nostri trasportatori fanno presente di non poter reggere la concorrenza: Paesi che pagano la manodopera un quarto della nostra, il carburante il 40 per cento in meno del nostro, pagano la metà i mezzi, le manutenzioni e le assicurazioni. Si chiedono come fare a sopravvivere. Queste Aule sono state sorde e grigie di fronte a tali appelli. Adesso le aziende chiudono. I dati dell'ISTAT sono ogni giorno un pugno nello stomaco: chiudono 400.000 aziende all'anno. Quali risposte abbiamo saputo dare noi, lo Stato, il legislatore? Innanzitutto, non è stato neanche restituito il maltolto: dobbiamo ancora restituire i debiti che lo Stato ha verso le aziende, che peraltro sono già in enorme difficoltà. Inoltre, dobbiamo risanare i conti pubblici e, pertanto, abbiamo prosciugato addirittura quel poco di risorse rimaste. Bisogna però aiutare il sistema finanziario: poiché il sistema aziendale ed imprenditoriale non trova finanziamenti, dobbiamo finanziare le banche che non erogano sufficienti aiuti; le banche ringraziano, incassano a costi estremamente vicini allo zero, ma non concedono i prestiti perché trovano più economico e conveniente fare investimenti finanziari a resa garantita senza il rischio di impresa. Per risanare i conti pubblici, poi, blocchiamo l'indicizzazione. Il blocco dell'indicizzazione su redditi e pensioni ha reso ancora più debole il potere d'acquisto; infatti, la domanda interna del nostro Paese è calata. È ovvio che sia diminuita: i lavoratori hanno finito le risorse, non ci sono più soldi! Aggiungiamo il fatto che, quando un Ministro ha avviato la riforma del lavoro per garantire che il sistema si riequilibri e si regga da solo, la maggioranza del Parlamento l'ha votata (noi, però, non ci abbiamo creduto e abbiamo espresso un voto contrario); ora, a distanza di un anno, un anno e mezzo, constatiamo che ha solo aggravato la disoccupazione. Ricordo che la disoccupazione giovanile è arrivata a limiti dei quali forse non ci rendiamo conto: un giovane su due non lavora, e peraltro le famiglie non hanno i soldi per mantenerlo. Se si considerano le aziende, i trasporti e tutto il resto, è chiaro che si crea un mix esplosivo. Non so se ce ne rendiamo conto. Qualcuno se ne rende conto e cavalca l'onda. Non so se tutti i grillini pensano sia giusto quello che oggi ha fatto Grillo, cioè l'incitamento rivolto alle forze dell'ordine all'insubordinazione. In questo momento, dovremmo usare gli estintori, ma stiamo utilizzando la benzina. Non so se oggi questa sia la risposta da dare. A nostro avviso, l'irresponsabilità ha dei limiti. Mi rivolgo ai colleghi che hanno voglia di ascoltare e di svolgere un minimo di riflessione: in queste Aule si parla di lavoro e di crescita? Dobbiamo dare la speranza che almeno qualcosa si muova. Qui gli argomenti su cui il Paese recrimina, che chiama ed invoca sono accantonati, non se ne parla. In queste Aule si parla di riforme e di legge elettorale: sarà tutto importante, ma adesso il Paese ha bisogno di altre risposte. Per fare un'analisi della situazione, richiamo il fatto che ci si contende la competenza sulla legge elettorale tra Camera e Senato: se addirittura si litiga fra i due rami del Parlamento, questo sì che farà scattare ulteriormente la reazione di mandare a fuoco una ed anche l'altra Camera! Questa sarà la risposta del Paese. Ricordo qualche sciocchezza, come persona che capisce assai poco di lavoro. Anche se erano altri tempi e vi erano problemi diversi, ricordo la riforma Maroni, grazie alla quale INPS, datori di lavoro e lavoratori - il famoso triangolo - avevano benefìci: il lavoratore che matura la pensione può decidere liberamente di rimanere a lavorare; non paga più contributi e l'azienda lo paga meno; l'INPS non gli paga la pensione e tutti hanno un vantaggio. Oggi le condizioni sono diverse. Se vogliamo far lavorare i giovani iniziamo a chiederci: qual è l'aspettativa di vita media di una persona (80-85 anni), e quanto l'INPS sarà chiamato a versare a questa persona? Chiarito questo, lasciamoli andare in pensione subito. Il costo ventennale con tutta probabilità non cambia e a costo zero si liberano posti di lavoro per i giovani. Basterebbe un articolo, un'unica micro-mini-riforma. Ma nemmeno di questo si parla, qui dentro! Il problema è che se non affrontiamo i temi del lavoro, dell'occupazione e della crescita prima o poi i forconi arriveranno anche in queste Aule.
2013-12-11	PD	SantiniGiorgio	La strada e la risposta è che, passo dopo passo, solo con il risanamento e con la serietà si costruiscono le condizioni economico‑sociali per rispondere al dramma della disoccupazione, di chi perde il lavoro, del lavoro autonomo, del lavoro dipendente, delle imprese e delle famiglie, che insieme debbono ricostruire questo Paese.
2013-12-11	FI	RomaniPaolo	Presidente Letta, il nostro non è un voto contro di lei. C'è stato il tempo in cui abbiamo avuto fiducia nelle sue parole, ma oggi prendiamo atto che non siete in grado di dare alcuna risposta ad un Paese allo stremo. Perché certo non possiamo credere, che le parole vaghe e generiche del suo intervento, Presidente, siano le risposte di cui l'Italia ha bisogno. Lei ha detto questa mattina alla Camera, e lo ha ripetuto poco fa qui in Senato: «Continueremo a far scendere il debito» e ancora: «Rilanceremo gli investimenti pubblici», mentre ha parlato di crescita dell'1 per cento l'anno prossimo e del 2 per cento nel 2015. Ma come? Con quali soldi? Con quali politiche? Neanche una parola sul crollo dei consumi, sulla disoccupazione, sull'accesso al credito per le aziende, sul debito delle pubbliche amministrazioni, sulla riforma organica della giustizia. È questa la vostra ricetta? «Si smetta di prendere in giro i cittadini. Il Governo sulle questioni vere degli italiani non ha combinato granché. E lo abbiamo visto sull'IMU».
2013-12-11	LN	BitonciMassimo	Per continuare con i vostri record, che definirei assoluti: record di disoccupazione al 12,5 per cento (sono sei milioni, tra disoccupati e inoccupati); record esodati (sono 300.000, grazie alla legge Fornero che non siete stati capaci di cancellare); record disoccupazione giovanile (al 42 per cento); record dei giovani italiani emigrati all'estero (nel 2012 sono stati 68.000); record negli acconti di imposta (che superano il 100 per cento: è una contraddizione in termini, signor Presidente; dovevate chiamarli non acconti di imposta, ma furti di imposta)
2013-12-11	LN	DavicoMichelino	Togliti il simbolo della Lega Nord dalla giacca! PRESIDENTE. Lasciate parlare. Non è un bell'esempio di democrazia. Prego, senatore Davico. DAVICO (LN-Aut). Grazie, signor Presidente. Per questa ragione ritengo, in questo particolare, difficile momento storico, che un minimo di continuità e di stabilità vada assicurato da chi può farlo, cioè anche da noi. Penso infatti che ogni soluzione per un Paese migliore debba e possa partire da qui, da queste Aule, e non da altre parti o con altri strumenti più agricoli. Presidente Letta, quella che ci prospetta oggi è un'agenda che ha i tempi contingentati, ma noi tutti qui abbiamo i tempi contingentati e io mi auguro che si riesca a pacificare questo Paese tormentato e sull'orlo dell'anarchia, del disordine, della violenza, nella crescente sensazione di assenza di prospettive future. La sua promessa di aggredire la disoccupazione risponde ad un'esigenza che avverto quotidianamente tra la mia gente, in quel martoriato Piemonte e non solo lì. A mio avviso, è un buon segnale quello di non restare sordi ed inerti davanti alle istanze di cittadini e imprenditori che ci lanciano appelli che ormai sono ben più che allarmanti. PRESIDENTE. La invito a concludere, senatore. DAVICO (LN-Aut). Solo qualche secondo, Presidente. Condivido la sua promessa di iniettare risorse nuove attraverso capitali privati, di rilanciare così la produzione interna e le esportazioni in maniera da coinvolgere il maggior numero di aziende dei comparti più sofferenti. Il suo impegno a non ripetere errori già commessi in passato e a segnare formalmente una discontinuità rispetto a ieri è un buon viatico per quello di cui abbiamo urgente bisogno: guardare avanti e superare l' impasse. Il tempo delle contestazioni ideologiche deve essere passato; l'incertezza non deve più abitare qui; ogni tentennamento oggi rischierebbe di gettare domani il Paese nel caos. La fiducia che oggi le accordo è da considerarsi una scelta di responsabilità sui singoli temi da lei proposti e mi riservo di fare le mie valutazioni sulla base dell'uso positivo che di tale fiducia saprà fare e dei risultati che avremo tutti sotto gli occhi.
2013-12-11	PD	ZandaLuigi	Signor Presidente, signor Presidente del Consiglio, prima di iniziare il mio intervento, mi permetta di scusarmi con la senatrice Taverna: io non sono capace di seguirla nel suo linguaggio, nei suoi argomenti e nei suoi toni; parlerò quindi un'altra lingua. Le dico subito, presidente Letta, che i senatori del Partito Democratico voteranno la fiducia, avendo ben chiaro quali sono le condizioni del nostro Paese e qual è la durezza del lavoro che attende lei e i suoi Ministri. Tra le nostre difficoltà e i nostri pericoli dobbiamo però saper vedere le ansie, le paure e le aspirazioni che si muovono nel profondo della nostra società e dobbiamo saperle distinguere dalla violenza e dall'intolleranza. Dobbiamo riuscire a cogliere i primi segni del cambiamento, sapendo che oggi la tenuta della società italiana si lega alla richiesta popolare di un profondo rinnovamento delle nostre istituzioni. E, se vogliamo superare la grave crisi di fiducia, non possiamo restare inerti, Presidente, davanti ai milioni di donne e di uomini che tutti i giorni affrontano con dignità l'insicurezza sociale, la disoccupazione e la perdita di qualsiasi prospettiva per il futuro. Oggi il welfare che sostiene i giovani senza lavoro pesa in gran parte sulle spalle delle famiglie ed il Parlamento non può avere pace sino a quando non sarà stato capace di restituire loro una prospettiva di sicurezza e di benessere. Lei, presidente Letta, può far molto per ridare speranza ad una comunità nazionale in grande fermento e molto può far anche Matteo Renzi, nuovo segretario del Partito Democratico, al quale noi oggi auguriamo buon lavoro per il bene dell'Italia. Sottolineiamo il grande segno civile di un voto a larghissima maggioranza e di elezioni primarie alle quali hanno partecipato 3 milioni di italiani. Questo è un modo molto serio, Presidente, di dare attuazione all'articolo 49 della Costituzione. Noi oggi qui registriamo un mutamento non solo numerico ma anche politico della maggioranza. Dal PdL sono nati due Gruppi nuovi e, poco fa, il senatore Romani ha ricordato esplicitamente come solo per ragioni legate al destino parlamentare del loro padre padrone...
2013-12-18	PD	ValentiniDaniela	Negli ultimi anni Roma ha vissuto uno stato di lento degrado, di abbandono e di grandissime difficoltà antiche, vecchie e nuove (penso ai suoi 200.000 disoccupati, al 40 per cento di disoccupazione giovanile, ai 13 esercizi commerciali e artigianali che ogni due mesi chiudono, alla crisi edilizia e così via), così come tutti gli altri Comuni del nostro Paese.
2013-12-23	FI	RomaniPaolo	Non potete continuare ad ignorare - io non vi ho interrotto, colleghi, durante i vostri interventi - quanto accade sempre più spesso. Una violenza che dalle piazze dei NO TAV, dei black bloc e dei forconi è arrivata nelle Aule del Parlamento sotto forma di insulti per coprire la propria inadeguatezza. Cosa possiamo fare per uscire da questa crisi economica, culturale e sociale? Si deve ripartire da un progetto, da un progetto per il Paese, da una progettualità complessiva finalizzata alla risoluzione dei nodi che bloccano il sistema economico e creano disagio sociale. La sfiducia blocca i consumi. Il blocco dei consumi provoca il blocco della produzione. Il blocco della produzione produce disoccupazione e povertà. Da lì parte il disagio sociale. Come se ne esce? Aggredendo il vero problema del nostro Paese che è il debito pubblico. Sembra un paradosso oggi dover pagare ogni anno 85-90 miliardi di servizio del debito, quanti ne abbiamo spesi per l'opera infrastrutturale più ambiziosa e rivoluzionaria degli ultimi anni, l'Alta velocità Torino-Napoli. Quante grandi infrastrutture ci saremmo pagati in questi anni? Questa - lo diciamo con forza - è la nostra priorità: la indichiamo da sempre e non ci stancheremo di farlo. Il secondo grande problema è quello dei rapporti con l'Europa, con gli eurocrati che hanno stampato in testa il concetto di stabilità, che danno giudizi frettolosi su un grande Paese come il nostro, guidati dagli stereotipi che solo la superficialità di un organo tecnico come la Commissione europea e i suoi funzionari possono immaginare. Dobbiamo contare di più in Europa, presidente Letta. Tutta questa stabilità non le è servita per avere la forza di ottenere la condivisione del problema del debito pubblico e il percorso per risolverlo. Non si è parlato di stabilità del sistema bancario, di accesso al credito, di agenzie di rating che hanno dato la tripla «A» ad istituti finanziari andati in default pochi mesi dopo. Non si è affrontato nessuno dei temi cardine di questa crisi. E oggi, invece di essere noi a determinare una svolta in Europa, grazie alla vostra debolezza, siamo qui ad approvare una legge di stabilità sotto dettatura europea, obbedendo a una politica economica che riserva i propri privilegi alla sola Germania. Li conosciamo a memoria i privilegi dei nostri amici tedeschi: accesso al credito per le imprese tedesche a costo nettamente inferiore al nostro; costo del servizio del debito inferiore, quasi vicino allo zero; perimetro pubblico aperto della KFW (la CdP tedesca) e delle centinaia di Sparkassen e Landeskassen, che danno centinaia di miliardi alle imprese tedesche e con le sofferenze che eventualmente si creano pagate dal pubblico. E ancora: sistema di lavoro riformato con le leggi Hartz; euro più debole rispetto al marco per i mercati extraeuropei, tenuto conto che si è creato comunque un mercato formidabile nell'area euro per le aziende tedesche. Il lavoro più importante andava fatto in Europa. Lì si doveva andare a battere i pugni sul tavolo con la forza delle idee e di chi aveva capito cosa stesse accadendo
2013-12-23	LN	ArrigoniPaolo	La disoccupazione registra livelli da record. Il dato della disoccupazione giovanile è terrificante: siamo arrivati a sfondare il 40 per cento. Il Governo è incapace di investire su di loro e, dunque, sul futuro del nostro Paese. Allora sono sempre di più i nostri giovani che, rassegnati, vanno all'estero per cercare di garantirsi un futuro che qui non riescono a vedere.
2013-12-23	LN	CentinaioGianMarco	Troviamo francamente un po' ridicolo nella nostra attività politica sentire nelle grandi trasmissioni televisive o sui palchi qualcuno di voi, qui presente oggi, invocare politiche contro la disoccupazione e a favore del lavoro giovanile e poi vederlo votare a favore di leggi che tolgono i soldi ai nostri concittadini. Non è difficile, signori colleghi, andare fuori dalle fabbriche con la bandiera rossa, magari esprimere solidarietà ai lavoratori. Il difficile, purtroppo, è dare loro una prospettiva, magari migliore di quella che voi avete proposto finora. Ma soprattutto c'è difficile pensare che i senatori eletti in Piemonte, Veneto, Lombardia, Liguria, Emilia e Toscana possano tornare nei propri collegi ed essere fieri delle oscenità che stanno votando in questo mese. Ricordo, per esempio, l'oscenità del decreto salva Roma, che ci obbligherà a tornare dopo Natale.
