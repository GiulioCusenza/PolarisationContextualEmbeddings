2019-01-15	FI	CaliendoGiacomo	Signor Presidente, non avrei chiesto la parola, se il senatore Giarrusso non avesse fatto delle affermazioni che non trovano alcun riscontro in atti giudiziari. Quando si parla di riscontro, non si parla di affermazioni e motivazioni, ma di condanne. Non voglio però parlare di questo, ma del fatto che il senatore Giarrusso ha potuto esprimere liberamente la propria opinione, come lo posso fare io, grazie all'esistenza di Giulio Andreotti che, assieme a De Gasperi, nel 1948, hanno garantito al Paese di poter vivere liberamente. Mi riferisco anche alla vicenda del terrorismo. Non vorrà lei, senatore Giarrusso, non riconoscere che cosa ha fatto Andreotti con Pecchioli, con Bachelet, nella lotta al terrorismo durante gli anni in cui ho vissuto direttamente quell'esperienza. Sono fatti storici e degli uomini hanno garantito a questo Paese di essere nel mondo occidentale, di avere le garanzie di libertà e ponendolo anche come riferimento dei Paesi del Medio Oriente. Non voglio dimenticare che cos'è la politica estera che ha posto l'Italia al centro dell'Europa: questo grazie alla politica estera di Andreotti e di Moro. Sono cose che ciascuno di voi e ciascuno di noi sa, e allora arrivare alla meschinità di dimenticare tutto questo per arrivare a un'azione politica di piccolo cabotaggio per dire «non facciamo il ricordo»... Il ricordo della nostra storia va comunque rispettato.
2019-01-15	FI	MalanLucio	Scrivere che bisogna ridiscutere integralmente il progetto laddove ci sono chilometri di galleria già costruiti e trattati internazionali ratificati dal Parlamento da molti anni, vuol dire mettere una - fortunatamente metaforica - bomba sotto quest'opera. Si tratta di un'opera che porterà occupazione nella costruzione, ma soprattutto - quello che più conta - dopo. Senza quest'opera il nostro Paese sarà tagliato fuori dalle grandi comunicazioni internazionali, dalla grande comunicazione dall'Ovest all'Est dell'Europa perché naturalmente questi traffici avverranno, ma a Nord delle Alpi.
2019-01-22	LN	BagnaiAlberto	Signor Presidente, intervengo per sottolineare che da parte del Gruppo della Lega non vi è, naturalmente, alcuna contrarietà a convocare in Aula il ministro Moavero Milanesi e ad ascoltarlo in merito alle vicende che sono state evocate da chi mi ha preceduto. L'unica osservazione è che vorremmo evitare che ciò interferisse ulteriormente con l'ordine dei lavori in merito al decreto semplificazioni. C'è anche da aggiungere qualche considerazione. Secondo me ha perfettamente ragione la collega De Petris quando segnala che, forse, più che sui temi che sono finiti, per certi motivi, sulle prime pagine dei giornali e su cui comunque vorrei aggiungere qualche piccolo commento, sarebbe interessante sapere qual è la posizione del Governo - e siamo interessati a sollecitarla - sul tema del nuovo trattato franco-tedesco e, più in generale, sull'atteggiamento dei nostri cugini francesi e dei nostri cugini tedeschi riguardo all'Europa. L'Europa dovrebbe essere un progetto multilaterale ma, in realtà, si articola sempre intorno a questo asse franco-tedesco e attorno a quella che Martin Feldstein, un eminente economista americano, alla fine degli anni Novanta aveva in qualche modo stigmatizzato come la contraddizione fra l'aspirazione francese all'uguaglianza e il desiderio tedesco all'egemonia. Ecco, queste dinamiche continuiamo a vederle in opera e, ad avviso di chi parla, ma con tutta umiltà, voglio segnalare che mi sembrano un po' disfunzionali rispetto ad un ordinato sviluppo del progetto europeo. Esse sono altresì alla base di alcune tensioni che emergono. Io apprezzo molto che, finalmente, il commissario Moscovici abbia riconosciuto, ieri, che le provocazioni squalificano chi le fa. Credo si rivolgesse a se stesso, a quando, il 13 dicembre dello scorso anno, definì la situazione politica europea come caratterizzata dall'avvento di tanti piccoli Mussolini.
2019-01-22	PD	AlfieriAlessandro	Ci sarà certo occasione di approfondire questi temi quando il ministro Moavero ci farà la cortesia di venire in Aula, ma è evidente che stiamo assistendo a un cambio radicale della politica estera del nostro Paese, che tradisce di fatto i nostri interessi nazionali. Quando c'è da discutere in Europa delle modifiche al nuovo piano pluriennale per assegnare le risorse, il quale vede dare molti meno soldi nell'ambito della politica agricola comune agli agricoltori italiani e abbiamo la possibilità di recuperare solo alleandoci con la Francia, non si tratta di interesse nazionale? Ci inimichiamo il principale partner in Europa che ci può aiutare a recuperare risorse? E lo stesso vale per l'allentamento dell' austerity. Chi in questo momento in Europa ha i nostri stessi interessi nell'allentare le regole europee? Chi è tra i commissari quello che ha guardato con più favore a non aprire la procedura di infrazione nei confronti dell'Italia se non il commissario francese?
2019-01-23	PD	CirinnaMonica	Colleghi, di recente una delegazione di questo Senato si è recata a Rebibbia. A tale proposito, signor Ministro, mi rifaccio allo stanziamento del bilancio: non vi è alcuna previsione sulla costruzione di nuovi ICAM (Istituto a custodia attenuata per detenute madri), le case per detenute madri, ma potrebbe essere una mia svista e spero che lei mi voglia rassicurare. Sono circa sessanta i bambini presenti nelle nostre carceri in compagnia delle loro madri: purtroppo, nessuno può tenerli fuori dal carcere, perché spesso sono figli di madri straniere senza parenti in Italia - e quindi da zero a tre anni si trovano a vivere dentro la situazione carceraria - provenienti da Paesi africani o da Paesi dall'Est Europa, spesso condannate per reati legati alla droga, o rom. Attenzione, perché si ruba loro l'infanzia né si consente loro una vita da bambini e le ricordo, signor Ministro, il gravissimo fatto avvenuto purtroppo a Rebibbia proprio pochi giorni fa.
2019-01-23	PD	CuccaGiuseppeLuigiSalvatore	Signor Presidente, signori del Governo, onorevoli senatori, la relazione che oggi è stata svolta conferma, ove ce ne fosse bisogno, l'assoluta incapacità di gestire un settore delicato come quello della giustizia. Oggi ho sentito dire che c'è stato un dialogo trasversale e un ascolto di tutte le parti, ma debbo dire che, se così è, qualcosa ci è sfuggito o forse ci sono davvero problemi di udito. Si pensi alle audizioni svolte fino ad oggi in Commissione giustizia: ebbene, di quelle audizioni non si è mai tenuto conto. Ricordo - l'abbiamo detto mille volte in questa sede - quanto affermato circa le audizioni in tema di legittima difesa. Di fatto, quella legge è esattamente il contrario di quanto hanno detto tutti i soggetti auditi in Commissione. Se questo è il modo di ascoltare, evidentemente qualche problema c'è. Inoltre, è inutile dare cifre sterili e fare petizioni di principio dicendo: «noi stiamo assumendo», «noi stiamo facendo concorsi», «noi stiamo potenziando il settore della giustizia». Non è vero, perché alcuni riferimenti che sono stati fatti oggi riguardano concorsi che erano stati sì banditi ed espletati successivamente alla presa in carico di questo Governo, ma erano tutte procedure avviate dal Governo precedente. Anche le nuove assunzioni sono conseguenti a procedure concorsuali avviate in precedenza. E ancora, la confusione emerge in maniera chiarissima quando, nella proposta di risoluzione n. 2 della maggioranza, si dice che viene approvata la relazione sull'amministrazione della giustizia presentata oggi, salvo poi accogliere tutti i suggerimenti riportati in tutte le proposte di risoluzione. E allora il sistema giustizia non va affatto bene; il sistema giustizia ha delle lacune che devono essere affrontate e chi governa il sistema giustizia non si è accorto dello stato in cui versa il sistema medesimo. A me dà l'impressione - l'ho ripetuto molte volte - che il Ministero si stia muovendo in questi mesi di governo con un unico obiettivo (che è stato negato oggi da un collega che stimo e apprezzo), quello cioè che risponde a un'idea molto demagogica: distruggere quanto era stato fatto nella precedente legislatura. Ciò forse per sovvertire l'obiettivo di mettere l'Italia al passo con i tempi e le direttive europee, e anche per evitare quelle procedure di infrazione che erano state aperte (qualcuna chiusa proprio grazie all'azione del Governo precedente). Invece sono sicuro che, andando di questo passo, qualche cosa a breve ci verrà rovesciata addosso e dovremmo ovviamente affrontarla. Si pensi alla situazione delle carceri, che certamente non ha prospettive molto buone. A ben vedere, l'azione che sta portando avanti il Ministero e questo Governo, che viene annunciata sempre con proclami e atteggiamenti trionfalistici, talvolta risibili - qualcuno l'ha già detto - e talaltra molto inopportuni, è sempre diretta comunque a distruggere quel buon sistema che era stato avviato in precedenza che aveva consentito, anche nel sistema delle esecuzioni penali, l'apprezzamento in maniera evidente e chiara da parte dell'Europa. Noi stiamo facendo degli evidenti passi indietro in quella materia. Ci si chiede se ci sono motivi ideologici o forse davvero c'è una scarsissima conoscenza delle problematiche vere, che gravitano intorno al sistema della giustizia. Non è un caso la posizione degli operatori. Avete detto che parlate con i magistrati, con gli avvocati e con tutti gli operatori della giustizia, ma guarda caso gli avvocati sono in sciopero una volta ogni quindici giorni: una volta tocca alle camere penali, una volta al Consiglio nazionale forense (CNF) e una volta gli avvocati dei singoli fori. Essi sono perennemente in sciopero contro i provvedimenti che vengono propinati in questa Assemblea, senza alcuna possibilità di dialogo e di confronto, perché abbiamo una maggioranza che rimane silente e accetta passivamente le regole e il dettato del Governo
2019-01-23	PD	ValenteValeria	Ministro Bonafede, lei si è prestato a usare il terreno della giustizia e della sua amministrazione per interventi ad uso simbolico ed emergenziale, soprattutto propagandistico, interventi in cui non vediamo un disegno organico né obiettivi finali e tantomeno un percorso chiaro per raggiungerli. Questa è la mancanza più grave di questo Governo: avere contrabbandato palingenesi e finte rivoluzioni in cambio del nulla. Avete sacrificato sull'altare della propaganda e del consenso una civiltà giuridica tra le più invidiate d'Europa.
2019-01-24	FdI	UrsoAdolfo	Signor Presidente, questo non è un momento qualunque nei rapporti tra l'Italia e il Venezuela e non è uno dei tanti dibattiti che si sono svolti nei mesi e negli anni passati. Prima il presidente Casini diceva giustamente che nel passato, anche recente, il nostro comportamento è stato diverso nei confronti del Venezuela e del suo Governo. Io stesso, nel mio mandato di Governo, pur non avendo alcuna simpatia per i Governi politici di Chavez e poi di Maduro, sono stato in missione ufficiale in Venezuela, per tutelare la rappresentanza della comunità italiana e per tutelare le imprese italiane, e ho incontrato l'allora presidente Chavez, come tanti tra noi. Un rapporto giusto e legittimo tra le istituzioni di Stati liberamente riconosciuti e i loro Governi liberamente eletti. Ma qui è un'altra storia. Maduro è stato eletto con un plebiscito non riconosciuto dalla comunità internazionale, un anno fa. È un usurpatore, mentre il presidente Guaidó è espressione dell'unico Parlamento eletto liberamente e costituzionalmente dai cittadini venezuelani; egli, sulla base di un articolo della Costituzione venezuelana (il 233), ha assunto la Presidenza, destituendo l'usurpatore. Il Governo legittimo, secondo la stessa Costituzione venezuelana e secondo tutta la comunità internazionale, è quello che Guaidó ha espresso ieri, come espressione dell'unico Parlamento eletto. Nello scorso anno, per aggiungere qualche elemento a questa Assemblea, venti milioni di venezuelani hanno attraversato il confine con la Colombia e con altri Paesi confinanti, per potersi nutrire, curare, acquistare medicine e poi rientrare nel proprio Paese. Ripeto, venti milioni di persone hanno attraversato il confine per poter sopperire alle proprie necessità di sopravvivenza, anche sanitaria. La mortalità infantile è aumentata del 30 per cento. Un milione di venezuelani sono già nei campi profughi all'estero. Il crollo dell'economia venezuelana, una volta florida, è evidente a tutti. La povertà ormai riguarda tre quarti della popolazione: tre quarti della popolazione non riesce a nutrirsi a sufficienza e un abitante su tre non riesce a mangiare tutti i giorni. La situazione è drammatica. Di fronte a questa situazione drammatica, l'evento di ieri è una svolta. Ma noi dobbiamo essere tempestivi (lo dico al Parlamento e al Governo): se l'Italia interviene riconoscendo il Governo legittimo di Guaidó facendo capire all'usurpatore e, soprattutto all'esercito venezuelano, che un'eventuale repressione sanguinosa (come potrebbe verificarsi nelle prossime ore, se noi restassimo silenti) della rivolta legittima del popolo venezuelano verrebbe sanzionata con gli strumenti della comunità internazionale con il rischio di essere portati davanti al tribunale internazionale per crimini contro l'umanità, la repressione non ci sarà. Il nuovo Governo ha già garantito (il presidente Guaidó è stato intelligente in tal senso) l'amnistia per qualunque uomo militare in divisa, qualunque crimine abbia commesso nel passato, purché si schieri con il Governo legittimo, cioè con quello dell'Assemblea nazionale elettiva. Siamo a un momento di svolta ed è opportuno che la comunità internazionale si comporti come hanno fatto ieri praticamente quasi tutti gli Stati dell'America meridionale. È emblematico e significativo che, qualunque sia stato e qualunque sia il Governo degli Stati dell'America meridionale, si siano schierati tutti con il Governo legittimo di Guaidó e contro ogni repressione. Se anche l'Europa lo farà (come noi ci auguriamo) - e l'Europa è l'America latina, per cui è più importante quello che sceglie l'Europa piuttosto che quello che sceglie il Canada per l'America Latina - se l'Unione europea, se il commissario europeo Mogherini, se il Parlamento europeo con il Parlamento italiano si schiereranno con il nuovo Governo legittimo riconoscendolo immediatamente, allora la repressione sarà fermata. Altrimenti i morti di Caracas peseranno sulla coscienza di ciascuno di noi. Possiamo fermare la repressione facendo capire chiaramente a quel regime che è finita, che la comunità internazionale non perdonerà mai coloro che dovessero schierarsi per la repressione interna. Questo è importante; in questo momento la diplomazia e la cautela di coloro che dicono di aspettare ancora favoriscono in qualche misura la repressione. In questo momento il silenzio è complicità di quello che accadrà. Dobbiamo saperlo e soprattutto lo sanno i 2 milioni di oriundi italiani che vivono e soffrono in Venezuela. Non possiamo lasciarli soli. Chiediamo al Parlamento, al Senato in questo momento e, tramite la Presidenza del Senato, al Governo italiano, di dichiarare immediatamente il riconoscimento del Governo di Guaidó. Senza se e senza ma tutte le forze politiche in questo Parlamento devono dichiararsi e schierarsi. Chi tace favorisce la repressione e porta con sé, nella sua coscienza, anche quello che accadrà.
2019-01-24	M5S	LucidiStefano	Se non è questo un segnale di vicinanza a quelle popolazioni cosa dobbiamo dire? Non ho capito. MALPEZZI (PD). Che siete in difficoltà. LUCIDI (M5S). Purtroppo ci troviamo di fronte all'ennesima constatazione della situazione del Sudamerica, che per troppi anni è stato dimenticato: ce ne ricordiamo soltanto quando accadono episodi di questo tipo. Sicuramente sarà il momento per riaprire un grande dibattito parlamentare su come intervenire anche in maniera molto immediata. SACCONE (FI-BP). Stai zitto che è meglio, fai più bella figura. Lascia perdere! LUCIDI (M5S). La Commissione affari esteri sta facendo il suo lavoro, è iniziato in questi giorni l'esame di un affare assegnato per capire la condizione dei nostri cittadini italiani all'estero e quindi sarà questo il momento anche per approfondire questo tema in maniera molto più concreta e - ripeto - urgente. Sinceramente non ho capito quali sono le motivazioni di questo disappunto perché, secondo me, stiamo lavorando in maniera assolutamente unanime e condivisa. Quindi, tutte queste polemiche sinceramente non le capisco. Dovremmo invece chiedere e capire cosa hanno fatto, per esempio, in Europa rispetto a questo tema. MALAN (FI-BP). Vergogna! LUCIDI (M5S). Abbiamo un commissario dell'Unione europea - fortunatamente in scadenza - nominato dal Governo precedente.
2019-01-24	PD	MarcucciAndrea	Signor Presidente, io sono a favore del procedere in maniera ordinata. Proprio perché la maggioranza e il Governo si stanno, con costanza, rifiutando di portare in quest'Aula il tema della politica estera scellerata che la maggioranza e il Governo stanno conducendo in Europa e fuori dall'Europa, noi siamo d'accordo affinché il ministro Moavero Milanesi venga il prima possibile a riferirci che cosa sta combinando questo Governo!
2019-01-24	PD	MarcucciAndrea	Signor Presidente, non è controverso, ma il Regolamento prevede si possa fare una dichiarazione di voto sulle proposte di calendario. Capisco l'intervento del collega Capogruppo della Lega, ma la verità è evidente. Noi abbiamo chiesto ieri di sentire il ministro Moavero Milanesi sul tema rilevante dei rapporti internazionali all'interno dell'Europa. PRESIDENTE. Questo argomento è superato. MARCUCCI (PD). No, non è superato. Signor Presidente, faccio come voglio la dichiarazione di voto. Non mi può dire come farla. PRESIDENTE. Senatore Marcucci, fa la dichiarazione di voto dopo che abbiamo detto che cosa votiamo. MARCUCCI (PD). Io argomento come voglio. VERDUCCI (PD). Non può sindacare sugli argomenti.
2019-01-28	LN	CampariMaurizio	Si promettevano nuovi agenti ma, alla fine, non si assumevano mai perché - veniva sempre risposto - mancavano i soldi. Già, mancavano sempre i soldi per assumere agenti; l'Europa chiedeva rigore nei conti, ma si poteva però chiedere flessibilità per dare gli 80 euro, vero?
2019-01-28	PD	DArienzoVincenzo	Nell'assalto che c'è stato, fanno certamente rumore alcuni aspetti, rispetto alla propaganda che abbiamo sentito in questi mesi. Vi sono cioè delle proposte che sono esattamente il contrario di quanto è stato ripetuto in ogni dove nel nostro Paese. Ne elenco alcune, in modo che gli italiani possano comprendere bene la differenza con la realtà. Ad esempio, è stata curiosa la decisione di acquistare quote della Banca europea degli investimenti; si tratta di una banca particolare, ma è pur sempre una banca, peraltro dell'odiatissima Europa: questa inversione di tendenza ovviamente a noi non può che far piacere.
2019-01-29	FI	AimiEnrico	Ed è per questo che io credo che noi dobbiamo a questo punto valutare politicamente quanto si è verificato. Abbiamo chiesto aiuto all'Europa e l'Europa cosa ci ha risposto? Ha chiuso i confini. Lo hanno fatto l'Austria e la Francia (ce li rimandano addirittura indietro); e potrei continuare. Dov'è questa solidarietà che l'Europa sbandiera e che poi ci nega, che nega a un Paese importante come l'Italia?
2019-01-29	FI	AimiEnrico	Il Presidente del Parlamento europeo ha votato - lo voglio ribadire e sottolineare - la modifica al Trattato di Dublino. Ma dov'era il Consiglio d'Europa? Dov'era la Commissione europea? Perché non è stato fatto un passo analogo a quello fatto dal presidente Tajani? Sono queste le ragioni per le quali io credo che noi dobbiamo affrontare il problema dell'immigrazione con grande senso di responsabilità, perché, se siamo innamorati di quel Continente (l'ho ricordato tante volte, anche ad amici che sono qui in Aula), noi dobbiamo portare amore in Africa e dobbiamo andare con un piano Marshall per aiutare quelle popolazioni.
2019-01-29	FI	AimiEnrico	Per questo, con l'auspicio di guardare alla politica senza sentimentalismi sciocchi, ma tenendo conto di quanto sta avvenendo, credo che dobbiamo attuare una politica certamente di apertura per quanto abbiamo fatto qui in Italia, ma soprattutto di grande consapevolezza di quella che è la realtà. Un segnale di apertura in quelle terre porterebbe ancora a nuove partenze; e nuove partenze significherebbero nuovi morti. Noi, quindi, alla politica delle porte chiuse dell'Europa non possiamo rispondere con la politica delle porte aperte dell'Italia.
2019-01-29	FI	AimiEnrico	Signor Presidente, membri del Governo, colleghi, anche noi abbiamo un cuore e non pensiate che non ci sia sofferenza nel vedere queste situazioni drammatiche che si verificano ai confini della nostra nazione (figuriamoci). Siamo un partito che ha fatto della libertà e dell'umanità una bandiera sempre innalzata. Ma oggi dobbiamo fare i conti con un problema diverso: il problema della realtà nella quale oggi vive l'Italia. Un'Italia che ha visto altri Paesi chiudere i propri confini e che ha visto l'assenza dell'Europa nell'aiuto che avremmo invece dovuto avere.
2019-01-29	FI	MallegniMassimo	C'è poi la questione legata alle imprese. Abbiamo sollevato una serie di argomenti su quello che - ne ho parlato prima con riferimento a un emendamento - rappresenta l'11,2 per cento del prodotto interno lordo, ossia il turismo. Qualcuno si ricorda, per caso, che l'Italia è uno dei Paesi del Sud Europa? Si chiama penisola, è inserita nel Mediterraneo e vive molto di turismo, settore che occupa qualche milione di cittadino.
2019-01-29	FdI	ZaffiniFrancesco	Signor Presidente, colleghi, su questa vicenda credo si debba fare un ragionamento logico. Oggi i cementifici, per arrivare a 1.200 gradi, non utilizzano saponette ma roba molto più inquinante del combustibile solido secondario (CSS): carbone, oli combustibili, scarti di raffineria, scarti di cartiera (palper). Oltretutto, per la chiusura del ciclo, l'alternativa è il ritorno in discarica. Stiamo parlando di qualcosa di assoluta evidenza. Su questo tema è scontato dover sostituire il Governo e interpretare correttamente il nostro ruolo. Sulla tecnologia siamo indietro di anni: in tutta Europa il prodotto derivante dalla chiusura del ciclo dei rifiuti, ossia la lavorazione della parte secca, dopo la differenziata, dopo l'utilizzo dell'umido come ammendante in agricoltura, viene utilizzato come combustibile solido secondario; non a caso la direttiva europea parla chiaro. Credo che debba essere colmato un vuoto assolutamente grave. Ripeto, l'alternativa è tornare in discarica (e in tutta Europa le discariche si chiudono, mentre in Italia si prorogano e si ampliano, in larghezza e in altezza) oppure continuare con le imposizioni sugli impianti; non solo sui cementifici, ma anche sulle centrali, su quelle dell'Enel, che producono energia elettrica bruciando, nella migliore delle ipotesi, carbone, che è molto più inquinante (nei trasporti, negli stoccaggi e nelle emissioni). L'alternativa non c'è. Questo emendamento deve essere approvato rapidamente per colmare il vuoto che abbiamo lasciato.
2019-01-29	PD	VerducciFrancesco	Presidente, colleghi, non c'è alcuna sicurezza per gli italiani lasciando morire in mare persone inermi. Non risolveremo alcuno dei nostri problemi lasciando al largo persone che hanno il diritto di sbarcare e soprattutto non cambieremo l'Europa isolandoci. Vogliamo cambiare l'Europa; vogliamo che l'Europa si occupi ed abbia una politica unica sull'immigrazione. Lo abbiamo voluto e fatto durante i nostri Governi. Vogliamo che avvenga anche con questi Governi. Per questo noi eravamo a Siracusa ieri e saremo a Siracusa oggi. I parlamentari del PD continueranno ad essere a Siracusa finché non scenderanno tutte le 47 persone a bordo, finché non scenderanno quei minori, affinché non accada più la vergogna che sta accadendo in queste ore, per riscattare l'Europa e l'Italia che sono grandi potenze economiche perché, signor Presidente, sono innanzitutto grandi potenze morali. Questo fa grande la nostra politica, la nostra economia e il nostro made in Italy : la possibilità per il popolo italiano di potersi riconoscere in un Governo che dà tutto per salvare vite umane e che non strumentalizza
2019-01-29	PD	VerducciFrancesco	Signor Presidente, le ho chiesto la parola in apertura di seduta per portare anche nell'Aula del Senato un tema che in queste ore mobilita le coscienze e l'impegno di centinaia di migliaia di italiani. Il tema è quello riguardante la sorte di persone inermi, costrette su una nave, la Sea-Watch 3, a poche decine di metri dal porto di Siracusa nel mare italiano e in territorio italiano. È una sorte che porta la gran parte degli italiani ad un'indignazione per l'insopportabilità di vedere impedito dalle autorità del Governo italiano lo sbarco e l'attracco della Sea-Watch, a bordo della quale da qualche giorno ci sono 47 persone - 13 sono minori, di cui 8 non accompagnati - che sono state salvate da morte certa nel mar Mediterraneo proprio dagli operatori umanitari della Sea-Watch, che noi qui a voce alta vogliamo ringraziare per il lavoro che stanno facendo e che rende onore a tutta l'Europa: salvare in mare la vita di chi fugge da guerre e da maltrattamenti indicibili.
2019-01-29	PD	VerducciFrancesco	Signor Presidente, signori del Governo, noi riteniamo che in queste ore ancora una volta, come nel caso della nave Diciotti, il Governo stia infangando il nome dell'Italia e la dignità del nostro Paese che in questi anni ha salvato migliaia di vite nel Mediterraneo, riscattando anche la coscienza europea e costringendo l'Europa ad essere all'altezza dei suoi valori, per cui prima ci sono i diritti. L'Italia ha costretto l'Europa anche a rendersi conto del fatto che, se si colpiscono i diritti dei più deboli - dei migranti, dei richiedenti asilo, dei rifugiati, di coloro che fuggono dall'esilio e dalle guerre, com'è stato anche per gli italiani in passato - si colpiscono i diritti di tutti, a cominciare da un arretramento dei diritti di tutti gli italiani.
2019-01-30	FdI	UrsoAdolfo	Dall'altra parte, c'è un Governo eletto da un Parlamento liberamente scelto dagli elettori. Cosa ha risposto Maduro? Lei non ce l'ha detto in quest'Aula. Maduro ha risposto già oggi alle richieste della comunità internazionale, dicendo che resterà in carica fino al 2025 - si è fatto rieleggere fino al 2025 - e che semmai scioglierà l'Assemblea nazionale per eleggerne un'altra. La risposta c'è già stata. Ora tocca all'Europa e toccherebbe anche all'Italia - prima dell'Europa e non dopo l'Europa, non coprendosi con l'Europa, ma scoprendo il proprio volto di Paese e di Nazione - dire cosa pensa. Noi crediamo che l'Italia debba dire soltanto una cosa: quello che chiedono gli italiani in Venezuela, e cioè garantire la loro libertà e la loro sopravvivenza e per la loro libertà e la loro sopravvivenza ci vogliono elezioni libere e democratiche garantite dalla comunità internazionale; elezioni presidenziali (che sono quelle illegittime), ed è quello che deve chiedere immediatamente il Governo italiano per dare conforto alla comunità internazionale e alla comunità italiana. Più forte è la nostra voce - noi non siamo né la Grecia né la Tunisia, ma siamo l'Italia - più forti sono i diritti degli italiani che stanno in Venezuela e più forti sono i diritti dei venezuelani che guardano all'Italia come madrepatria.
2019-01-30	M5S	LucidiStefano	Il MoVimento 5 Stelle sostiene la maggioranza e quindi l'azione di Governo; quel Governo del cambiamento che ha portato l'Italia come capofila in Europa - vorrei ribadirlo, come capofila
2019-02-05	PD	BitiCaterina	Signor Presidente, esattamente 574 anni fa, proprio il 5 febbraio 1445, presso l'Istituto degli innocenti, all'epoca detto "Spedale degli innocenti", veniva lasciata la piccola Agata Smeralda. Da quel momento è in funzione questo luogo meraviglioso nel cuore della nostra città, Firenze, e fino ad oggi ha accolto circa 500.000 bambini. Nei primi anni ha fatto accoglienza soprattutto ai bambini abbandonati, diventando quello che è stato il primo orfanotrofio (così come adesso li conosciamo) addirittura in Europa. Ci sono bellissime storie di mamme, di famiglie che dovevano abbandonare i loro bambini, piccoli oppure più grandi, che venivano accolti senza indugio dallo Spedale degli innocenti, che era stato voluto dall'Arte della seta nel 1419 e il cui progetto era stato affidato a Filippo Brunelleschi. È per questo motivo, per festeggiare i 600 anni di questo istituto incredibile, la cui storia è veramente unica e meravigliosa, che il presidente Mattarella sarà a Firenze - e sarà un grande onore per noi averlo in città - lunedì prossimo. Verrà a rendere omaggio a questa struttura davvero unica e preziosa, nella quale i diritti dell'infanzia e dell'adolescenza hanno sempre avuto il primo posto, dove quello che conta sono l'accoglienza, la cura, la formazione dei bambini, la vicinanza alle loro famiglie, soprattutto alle madri. Ancora oggi è così, perché ancora oggi l'Istituto degli innocenti lavora a Firenze, accoglie bambini disagiati, bambini con problemi, le loro famiglie, le loro madri. È davvero un onore quindi ricordare in quest'Aula oggi, il 5 febbraio (questa coincidenza è incredibile), Agata Smeralda, la prima bambina che venne accolta e che per noi fiorentini è un nome che richiama alla memoria tutti i bambini passati di lì e non solo, tutti i bambini che ancora oggi sono in difficoltà - sappiamo purtroppo quanti sono - perché la nostra città li ha sempre accolti tutti, indistintamente. Mi sembrava giusto portarne in quest'Aula il ricordo e far conoscere questo istituto così prezioso.
2019-02-06	FI	BiasottiSandroMario	Ma, mentre nel carosello storico, gli spot erano pagati dalle imprese, questi spot sono pagati dai cittadini. I cittadini hanno bisogno di lavoro; hanno bisogno di cose concrete; hanno bisogno di sicurezza; hanno bisogno di sanità; non hanno bisogno di ridurre il numero di parlamentari, che è una cosa che condividiamo, ma non è un'urgenza. Siamo in un momento di crisi economica spaventosa e andiamo a litigare con tutti i nostri vicini. È una politica demenziale quella che state portando avanti: abbiamo litigato con la Tunisia, con l'Algeria, con la Francia, con la Germania, con l'Austria. Poi, però, quando dobbiamo andare in Europa a chiedere, andiamo con il cappello in mano. Quindi, che politica stiamo facendo?
2019-02-06	FI	CausinAndrea	Abbiamo una Costituzione molto bella e non poteva essere altrimenti: la sua genesi e i suoi protagonisti hanno fatto sì che, dopo la Seconda guerra mondiale, l'Italia avesse una Carta costituzionale di altissimo livello e qualità, sicuramente superiore a quelle di tantissimi altri Paesi. È anche vero, però, che la Costituzione non è un totem e il Parlamento ha il diritto e il dovere di cimentarsi in un tentativo di cambiamento, soprattutto perché i tempi cambiano. È di tutta evidenza che il Paese sta molto peggio rispetto a dieci - quindici anni fa e che sicuramente c'è una responsabilità diretta, in alcuni casi legata all'inefficacia della nostra democrazia. Sono stati commessi errori soggettivi e imputabili alle forze politiche, ma sicuramente anche errori di sistema, nel funzionamento della nostra democrazia, che in questi anni si è dimostrata troppo lenta nel leggere i problemi ed articolare risposte, ma anche incoerente nel verificare se le risposte che aveva dato alle nuove questioni sociali erano efficaci e capaci di migliorare la vita dei cittadini o meno. Il 40 per cento dei cittadini italiani non sta bene: lo sapete, perché avete vinto le elezioni per questo; avete cavalcato tale situazione, agitando le loro paure e difficoltà. Penso ai temi della sicurezza, della disoccupazione giovanile, alle prospettive di reddito individuale o delle famiglie e alla maggiore inefficienza e inefficacia dei servizi pubblici legati ai Comuni o ai servizi sanitari. Al riguardo il Parlamento e la funzione legislativa hanno una responsabilità e, se non si danno le risposte, vuol dire che essi non hanno funzionato. Quando si mette mano a una riforma costituzionale, quindi, lo si fa con l'intento di migliorare la situazione. Salvador Giner, politologo brasiliano, qualche anno fa, scandalizzando l'occidente libero, scriveva che la democrazia non è la miglior forma di Governo in assoluto, ma è sicuramente quella che garantisce il miglior compromesso tra le libertà individuali e la sicurezza del cittadino. L'Europa democratica e liberale è fondata su questo modello democratico, per cui c'è il dovere di approfondire il tema in ambito parlamentare. Chiedo a me e a voi se questa volta si tratti solamente di un esercizio o di un tentativo vero, perché il contesto, cari colleghi, è assolutamente diverso. È palese che oggi i cittadini siano al limite: non hanno perdonato e non perdoneranno un ulteriore fallimento nella capacità di articolare risposte sulle grandi questioni sociali emergenti. Penso alla sicurezza, alla disoccupazione giovanile, al degrado delle città e al governo dei flussi migratori, su cui tutte le forze politiche - compresi noi che abbiamo governato in questi vent'anni - hanno gravissime responsabilità. Nel 1992 in Italia c'erano 52.000 immigrati: oggi, nel 2019, abbiamo 6 milioni di regolari e 700.000 di irregolari. Si tratta di un fenomeno epocale, che la politica non è stata in grado di governare e sul quale vanno date sicuramente risposte. Siamo inoltre all'indomani della bocciatura sonora di un referendum costituzionale, che ha dimostrato che i cittadini non hanno l'anello al naso
2019-02-06	FI	FantettiRaffaele	Faccio notare che quattro senatori in rappresentanza di 5,5 milioni di italiani iscritti all'Anagrafe degli italiani residenti all'estero (AIRE) rappresentano un'aberrazione, che viene ulteriormente esasperata dal fatto che la circoscrizione estero si divide in 4 ripartizioni. Per la ripartizione Europa, in cui sono iscritti 3,3 milioni di italiani registrati all'AIRE, ci sarebbe un solo rappresentante in Senato. Vi segnalo che, nella dottrina internazionale, non c'è nessun criterio, nessuna formula che sia degna di questo nome che permetta un rapporto di questo genere. Avere un solo rappresentante parlamentare nel Senato della Repubblica, in un sistema bicamerale, in rappresentanza di 3,3 milioni di italiani in Europa o un senatore ogni 1,4 milioni di cittadini, considerando il totale dei quattro senatori che andrebbero a rappresentare i 5,5 milioni di italiani iscritti all'AIRE, costituisce un'aberrazione democratica.
2019-02-06	FI	FantettiRaffaele	Ripeto che 3.300.000 italiani residenti in Europa e 5.500.000 italiani residenti all'estero sono un dato estremamente sottostimato. A Londra siamo iscritti al consolato generale in 380.000, ma gli inglesi ci hanno detto che siamo più di 600.000; la stessa cosa accade in Germania, dove ci sono circa 850.000 italiani residenti, ma ai tedeschi risultano essere un milione e mezzo, sulla base di partite IVA e di contratti, cioè di dati inoppugnabili (qui c'è tutta la tematica del perché non ci si iscrive all'AIRE). I dati sono estremamente sottostimati, quindi parliamo sicuramente di più del 10 per cento della popolazione italiana. Si tratta di cittadini italiani che non possono essere discriminati ulteriormente con questa riforma, rispetto a quello che è già in essere.
2019-02-06	FI	GalloneMariaAlessandra	Signor Presidente, rappresentante del Governo, cari colleghi e colleghe, il Parlamento non è un club service cui iscriversi mediante candidatura: il Parlamento è il luogo più sacro di uno Stato di diritto. È il luogo in cui nascono le leggi, il luogo in cui si incide sulla vita dei cittadini, il luogo della rappresentanza democratica. Fatta questa doverosa premessa, siamo qui oggi per affrontare per l'ennesima volta - l'ottava per la precisione a partire dalla Commissione Bozzi della cosiddetta prima Repubblica - il medesimo tema: la riduzione del numero dei parlamentari. Una scelta che ci vede in linea di massima favorevoli dal momento che essa venne avanzata, come già detto molte volte durante il dibattito e con considerazioni di tenore quasi identico, anche dal Governo Berlusconi nel 2005, anche se in maniera molto diversa. Quello della riduzione del numero dei deputati e dei senatori è quindi un tema affrontato molte volte in quest'Aula, con scelte ogni volta comunque simili rispetto al numero (in questo caso, rispettivamente, da 630 a 400 e da 315 a 200). Ma non sono i numeri il problema o la questione intorno alla quale c'è da discutere, finché ancora possiamo discutere, come dicevo prima. Si tratta di una decisione in ogni caso delicata in quanto investe i criteri di base su cui si fonda il nostro sistema democratico: la rappresentatività parlamentare e l'equilibrio dei poteri del nostro Stato di diritto, criteri che non possono venire superati da esperimenti di rappresentanza diretta, come ad esempio l'eliminazione del quorum referendario o quant'altro. Noi siamo favorevoli a una riduzione del numero dei componenti del Parlamento, ma nell'ambito di una più ampia, organica, complessiva, razionale e costituzionale riforma del sistema-Stato. Limitarsi infatti a ridurre il numero dei parlamentari tout court, significherà semplicemente sbilanciare un equilibrio fondamentale per garantire la democrazia e soprattutto la sovranità popolare e significherà semplicemente creare dei macrocollegi che, per forza di cose, creeranno dispersività e lontananza tra elettore ed eletto, quindi a discapito della sovranità popolare e della rappresentanza. Infatti, se è vero, come ricordava anche il collega Biasotti in un intervento che mi ha preceduto che il nostro Paese ha uno dei parlamenti più numerosi in Europa, è altrettanto vero che esso si colloca al ventesimo posto per criterio di rappresentatività, proprio per il rapporto tra eletti ed elettori; quindi alla riduzione dei parlamentari si dovrebbero affiancare contemporaneamente una serie di azioni fondamentali di modifica organica ed equilibrata del sistema-Stato nel suo complesso. In primo luogo il potenziamento delle autonomie locali, mortificate dai Governi a guida PD, in primo luogo il Governo Renzi, restituendo, prime fra tutte alle Province, il ruolo di corpo intermedio sussidiario, mortificato a colpi di leggi che poca cittadinanza trovano nel nostro impianto costituzionale. Il secondo è il potenziamento delle autonomie regionali, dotate - lo ricordo - di autonomia legislativa, che richiamino tutte le realtà locali alla responsabilità del governo dei loro territori, senza che sia possibile questo indegno scaricabarile tra Sud e Nord e viceversa Il terzo e più delicato punto è una rivisitazione del ruolo della magistratura, soprattutto in ambito civilistico, con un accresciuto ruolo della suprema corte, attraverso una normativa che preveda una nomofilachia vincolante per i gradi inferiori vicina al common law, che consenta di trovare, a chi voglia investire nel nostro Paese, un quadro normativo e giuridico di ragionevole certezza. Inoltre, fondamentale per il mantenimento dell'equilibrio dello Stato di diritto è il fatto che all'alleggerimento parlamentare deve corrispondere un alleggerimento della dimensione e della pervasività dell'Esecutivo e delle sue strutture, prevedendo parimenti una correlazione rigida tra il numero dei Ministri, Vice Ministri, Sottosegretari e il numero dei parlamentari e una conseguente riduzione degli apparati burocratici centrali che soffocano i cittadini. Il tutto senza rinunciare all'indifferibile ruolo di rappresentanza che viene garantito al Parlamento. Ripeto che siamo favorevoli alla riduzione del numero dei parlamentari, perché quando il legislatore costituente definì la composizione del Parlamento aveva di fronte un Paese differente, in cui le Regioni erano entità previste sulla carta e altri problemi dovevano trovare cittadinanza nella Carta costituzionale: si pensi alle pressioni austriache per la tutela delle minoranze etniche dell'Alto Adige. Oggi, con uno Stato cambiato e in cambiamento in cui le Regioni, in omaggio al principio di sussidiarietà, operano con autonomia legislativa, è possibile pensare a una riduzione del peso legislativo del Parlamento e del Governo centrali. Ça va sans dire che una riforma del genere non può e non deve avvenire per mere, anche se importanti, occasioni di risparmio economico, perché la democrazia è uno strumento troppo importante per venire assoggettato a scelte di tipo puramente mercantilistico; allo stesso modo non può essere una scelta funzionale a un accrescimento di potere dell'Esecutivo che vada a discapito del ruolo che i rappresentanti del popolo chiamati a rappresentarlo in questa nell'altra Camera sono chiamati a svolgere. Un Governo dell'Esecutivo ha il cattivo sapore della dittatura, sia essa monocratica o quella specie di diarchia con un mediatore sociale che stiamo vivendo: un Governo in cui i due capi dei partiti decidono tutto e procedono per decreti-legge e fiducie, imponendo al Paese la loro volontà, rendendo succube e inesistente il ruolo del Parlamento. Ricordatevi che togliere dignità e ruolo al Parlamento significa togliere dignità e voce al popolo. Penso a quella libertà di cui parlò Lincoln nel famoso discorso di Gettysburg: «Che questa Nazione (...) abbia una rinascita di libertà e che l'idea di un Governo di popolo, dal popolo, per il popolo non abbia a perire dalla terra». La libertà passa attraverso un Governo democratico: di popolo attraverso il suffragio universale, dal popolo attraverso la rappresentanza elettiva e per il popolo e quindi libero da scelte guidate da logiche propagandistiche finalizzate all'autoconservazione del potere. In questo quadro di rinnovata o restituita libertà e autonomia della società da uno Stato centrale, per troppi versi ottocentesco, è non solo opportuno ma addirittura giusto pensare a un alleggerimento del Parlamento in termini numerici e a una riforma complessiva del sistema dello Stato. Esistono molte ragioni per le quali la democrazia diretta non può funzionare rebus sic stantibus e per le quali è assurdo pensare al referendum senza quorum. La prima e più importante è che un referendum senza quorum lede in maniera profonda e irreparabile il principio democratico maggioritario. Se già il principio maggioritario, ovvero il motivo per il quale la minoranza debba soggiacere alla volontà della maggioranza, ha rappresentato una preoccupazione per i giuristi (Ruffini per tutti), il passaggio a un modello minoritario nel quale la maggioranza debba assecondare la volontà di una minoranza, quale essa sia, appare addirittura perverso. Partecipare o no a un referendum non è un atto di disinteresse rispetto a un tema, ma una manifestazione di libertà rispetto a un tema promosso da una minoranza cui non posso, come cittadino, venire chiamato a esprimere forzatamente un'opinione, anche se mi pare bislacco o di nessun interesse. Per fare una riduzione ad assurdo, tanto utile quando si tratta di semplificare, se una minoranza qualsiasi promuovesse un referendum per rendere obbligatorie le scarpe di colore giallo per tutti i cittadini, sarebbe assurdo pretendere che io andassi a votare correndo, altrimenti correrei il rischio di dovermi adeguare alle scelte della minoranza che ha promosso il referendum. A questa ragione se ne aggiunge una ancora più importante, quella dell'asimmetria informativa. Il motivo per quale esiste l'istituto della delega parlamentare o negli enti locali è legato al fatto che l'elettore affida al proprio eletto il compito di svolgere con diligenza, e tenendo presente le ragioni di chi lo ha eletto, gli approfondimenti necessari su un tema, mentre gli continua a svolgere il proprio lavoro e non ha quindi il tempo o la voglia di farlo in continuazione. Quello che l'elettore si aspetta dai propri rappresentanti è appunto che essi, dedicandovi il proprio tempo e la propria passione civile, lo rappresentino nelle scelte. È un fatto indiscutibile che apre casomai il tema della qualità della rappresentanza, tema antico come la filosofia greca, ma che non può essere affrontato, purtroppo, se si vuole - come noi vogliamo - restare in ambito democratico. Se un cittadino ritiene, liberamente e in piena coscienza, di sentirsi rappresentato da un soggetto impreparato, o che non abbia mai dato nulla alla società prima, è libero di farlo sapendo che le conseguenze delle scelte che verranno compiute da chi lo rappresenta saranno prima di tutto sue.
2019-02-06	FI	TestorElena	Siete arrivati per ultimi a proporre quello che noi proponiamo da anni; a proporre quello che abbiamo già approvato con il Governo Berlusconi, in un contesto di riforma più vasto, e che purtroppo un referendum impostato male non ha confermato. Nonostante ciò, sono veramente convinta che le priorità in questo momento siano altre. Rappresentare le esigenze della gente che chiede un Paese più dinamico, con un'economia che cresca di più, che abbia maggiori occasioni di lavoro: questo è importante. Un'Italia che non chiede elemosine, che non vuole la decrescita in cui ci ha portato una politica che dice no a tutto. I cittadini vogliono altro. Il Paese attende la riduzione delle tasse, la vera flat tax, gli investimenti in infrastrutture, la politica vera, le grandi opere, la sanità, la grande riforma per il sociale, le politiche a sostegno delle scuole e delle Forze dell'ordine. Vogliono prima di tutto la credibilità dell'Italia nelle sedi internazionali. Vogliono politiche che non frenino l'infrastrutturazione del nostro Paese e che rendano la nostra economia meno fragile e più appetibile per chi vuole investire. C'è un evidente calo degli investimenti in Italia, accompagnato da una sfiducia nei nostri titoli pubblici. Chi pensate che voglia investire in un Paese dove la giustizia ha tempi indefiniti e non certi? Sono queste le priorità. Gli imprenditori devono essere capitani coraggiosi? C'è bisogno di opere straordinarie, frutto della ricerca tecnologica più innovativa, come la TAV per collegare l'Italia al resto d'Europa e ai corridoi internazionali, per non tornare indietro e diventare un Paese da terzo mondo, anche se nel linguaggio della politica via web qualcuno ha definito tali opere «un buco». Tornando a quello che si sta discutendo qui oggi, mi viene da chiedervi: un minor numero di senatori porterà a una maggiore selezione, e quindi verranno eletti soltanto i migliori? Speriamo. Non dimentichiamoci delle minoranze linguistiche che sono tutelate dalla nostra Costituzione all'articolo 6: esse devono essere sempre rappresentate. Lo dicono anche i trattati internazionali e gli Statuti delle autonomie, e spero che sia così anche dopo questa riforma. Non dimentichiamoci il contatto con la propria gente, l'i dem sentire con il proprio territorio, che non è cosa da sottovalutare. Questa riforma segna solo il primo passo verso un chiarimento, dovuto e improcrastinabile, contro ogni proposta demagogica. Ci auguriamo che il Parlamento, dopo questa riforma, possa lavorare a un nuovo Regolamento; un Regolamento del Senato che riequilibri i poteri tra Parlamento e Governo. Un riequilibrio che veda la nostra Repubblica parlamentare non soccombere, come oggi, alle proposte meramente demagogiche. Una riforma che veda trionfare la proposta e il confronto in Parlamento, rispetto al soddisfacimento delle esigenze del bulletto di turno. Resta per noi fondamentale il rispetto della democrazia, del dibattito e del sano e costruttivo confronto, che dia valore prima di tutto alle esigenze dei cittadini, che qui siamo chiamati a rappresentare. Concludo dicendo che oggi ho sentito parlare di minoranze linguistiche: un valore aggiunto per la nostra Nazione. Spero che non siano dimenticate - e ringrazio il Ministro - e che vi sia sempre la giusta considerazione delle minoranze, che oggi qui rappresento in Senato.
2019-02-06	FI	VitaliLuigi	Quale serietà e quale credibilità può avere un Governo che mette in discussione quello che altri hanno sottoscritto nelle piene funzioni rappresentando il nostro Paese? Quale credibilità, quale serietà e quale autorevolezza può avere un Governo nel momento in cui si oppone all'Europa affinché ponga fine alla situazione ingovernabile del Venezuela, laddove ci viene chiesto da centinaia di migliaia di nostri connazionali?
2019-02-06	FdI	deBertoldiAndrea	(ore 17,50) ( Segue DE BERTOLDI). Ecco cosa vuol dire fare demagogia, quindi ben vengano le riduzioni del numero dei parlamentari, ben venga una differenziazione dei vitalizi, ma quando un medico vi dà una cura non vi dice di non mangiare più carboidrati e quindi di stare a dieta, ma di sostituirli o magari di mitigarli e quindi di creare una dieta equilibrata. Voi state semplicemente dando in pasto al popolo delle misure populiste, demagogiche, inefficaci, che purtroppo si riverbereranno sui nostri giovani e sui nostri concittadini. D'altra parte, cari colleghi, cosa si può dire guardando il funzionamento del Parlamento in quest'ultimo anno? C'è una coerenza: vi ho sempre riconosciuto la coerenza sul piano economico della decrescita felice, ma vi riconosco anche la coerenza della delegittimazione delle istituzioni. D'altra parte abbiamo visto che lo scorso autunno noi parlamentari siamo stati mesi in Commissione bilancio per poi non poter far nulla, ci siamo visti arrivare il testo del disegno di legge di bilancio un minuto prima di portarlo all'esame dell'Assemblea. Questo vuol dire delegittimare il Parlamento. Questo vuol dire leggere un processo completo dove voi mirate a distruggere la democrazia rappresentativa. Lo si vede in tutti gli atti anche contemporanei, ad esempio sul Venezuela non avete voluto che il Parlamento si esprimesse e magari avete fatto fare una figuraccia a questo Paese, che è l'unico rimasto in Europa, insieme a Cipro e alla Grecia, senza una linea chiara e precisa. Lo si è visto sulla TAV: non volete far pronunciare il Parlamento. Addirittura su questi argomenti nemmeno i referendum vanno bene. In sostanza, volete scardinare un sistema dando in pasto al popolo misure demagogiche e parte di un progetto altamente preoccupante. Posto quindi che rilevo queste gravi problematicità (perché non si tratta di mere criticità), io, che pure nel merito sarei favorevole alla riduzione dei parlamentari, per protesta e per non prestarmi a questa ignobile attività che state portando avanti, mi asterrò dal voto e uscirò dall'Aula nel momento in cui questo provvedimento verrà votato alle spalle degli italiani e dei giovani del nostro Paese.
2019-02-06	M5S	MaiorinoAlessandra	; la riduzione degli stipendi dei parlamentari in carica, su cui lavoreremo prestissimo; l'introduzione del referendum propositivo e molte altre azioni che hanno come obiettivo - da un lato - ristabilire la fiducia nella politica con la P maiuscola e - dall'altro - favorire sempre più la partecipazione attiva dei cittadini al processo decisionale e legislativo; democrazia rappresentativa sobria ed efficiente, che un passo alla volta prepara il terreno alla democrazia diretta, dove tutti i cittadini possano partecipare senza delegare altri. Ecco come vogliamo ricostruire il senso di appartenenza alla Costituzione e alle istituzioni. Gli strumenti ci sono e i tempi sono maturi. La democrazia diretta è una strada da percorrere necessariamente; è l'evoluzione indispensabile per raccogliere il messaggio che arriva forte e chiaro non solo dall'Italia, ma dall'Europa intera: i cittadini ci chiedono di partecipare e di essere messi in condizione di farlo, per decidere sul loro futuro. Queste sono battaglie storiche del MoVimento 5 Stelle, ma non per capriccio e non per populismo, espressione ormai abusata con cui si etichetta qualsiasi cosa sia diversa dalle solite ricette di un partitismo sbiadito e stanco. No, sono battaglie in cui crediamo, perché solo attraverso la ricostruzione della fiducia perduta è possibile rifondare anche la coesione sociale, così necessaria in una vera democrazia. Ciò che i cittadini chiedono alla politica conta, viene ascoltato e recepito: questo oggi dimostriamo, ancora una volta, e lo facciamo proprio nel nome supremo della democrazia; una parola che per troppo tempo è suonata vuota alle orecchie dei cittadini e a cui noi, con orgoglio, vogliamo restituire peso, significato e valore.
2019-02-06	PD	CollinaStefano	Vi siete messi sotto i tavoli perché la procedura, quando arriva un terremoto, è nascondersi sotto il tavolo subito? Sta arrivando un terremoto nella nostra democrazia e ci nascondiamo sotto i tavoli? No, credo che dobbiamo mettere in campo delle riflessioni perché la risposta alla spinta di semplificazione è la deresponsabilizzazione della classe politica. Non vi volete più prendere la responsabilità di decidere. Dite che farete delle cose, ma poi ci pensa il popolo, a cui chiederete e si esprimerà, deciderà. In un mondo complesso stiamo vedendo in Inghilterra il popolo che decide. E non era neanche una domanda complicata: «dentro o fuori». Ma, dietro quel «dentro o fuori», c'era la complessità del mondo, dei rapporti politici ed economici, della geopolitica e di decenni di storia fatta in Europa tra Stati, culture, religioni e popoli.
2019-02-06	PD	CuccaGiuseppeLuigiSalvatore	Il popolo chiede la riduzione del numero dei parlamentari - questo è vero - che costituiscono la casta che tanto guadagna per produrre niente, che pensa solo a sé stessa e mai al bene comune: questo è l'immaginario che è stato alimentato scientemente. Ecco che questa maggioranza risponde ancora una volta alla pancia del popolo e mette su un provvedimento che apoditticamente taglia il numero dei parlamentari con un colpo di machete, assestando un colpo durissimo al nostro sistema parlamentare fondato essenzialmente sul principio della rappresentanza, che assicura la gestione democratica del nostro Paese. L'intento è ormai drammaticamente chiaro, seppure già era stato apertamente declinato dai vertici di quella silente maggioranza: lo scopo è smantellare il Parlamento, l'istituzione che rappresenta la massima espressione dei principi democratici su cui si fonda la nostra Repubblica, posto che esso è composto dai rappresentanti del popolo che li aveva eletti per svolgere quella funzione. L'antiparlamentarismo che anima il provvedimento in esame sottende proprio alla volontà di realizzare l'obiettivo di demolire completamente il sistema parlamentare, il sistema democratico parlamentare che - come dicevo - è il luogo di maggiore espressione della democrazia. Questo Governo dà quindi sfogo al populismo e alla demagogia e propina un provvedimento da utilizzare nella prossima campagna elettorale per le elezioni europee. Lo fa appellandosi anche a un altro risibile argomento, quello del contenimento delle spese della politica. Questo è un altro tema demagogico perché, al di là delle cifre di cui questa maggioranza si riempie la bocca, affermando che si risparmierà la ragguardevole cifra di circa 40 milioni di euro, omette di dire che i costi dell'istituzione Parlamento sono ben altri. Il Parlamento è un'istituzione complessa, come è normale che sia un'istituzione che è il presidio della democrazia, che - come è noto - ha dei costi elevati. Quello dei parlamentari, però, è ben poco rispetto ai costi - quelli sì davvero elevati - delle strutture del Parlamento che resteranno invariati, non verranno intaccati e sono più di dieci volte superiori rispetto a quanto si risparmierebbe col taglio dei parlamentari proposto con il provvedimento in esame. Il Partito Democratico e io stesso - come è noto - non eravamo e non siamo contrari alla riduzione del numero di parlamentari, ma solo a condizione che non si intacchino i valori fondamentali del sistema e, in particolare, del principio di rappresentanza. È quindi evidente che è necessario mettere mano all'anomalia fondamentale del nostro sistema parlamentare, basato sul bicameralismo paritario, che è ormai anacronistico e motivo di oggettivo rallentamento dell'attività parlamentare. In questo senso sono indirizzati gli emendamenti presentati dal Partito Democratico che, pur prevedendo la riduzione del numero dei parlamentari, contemplano pure la revisione del bicameralismo paritario, consentendo però al contempo di salvaguardare il principio della rappresentanza. Sono certo che l'atteggiamento della maggioranza verso tali emendamenti sarà significativo per svelare i veri obiettivi della riforma. È infatti innegabile che la riduzione del numero dei parlamentari pone una serie di problematiche. Iniziamo con il dire che il numero dei nostri parlamentari è tendenzialmente in linea con quello dei Parlamenti del resto d'Europa e, anzi, negli Stati Uniti si sta cercando addirittura di aumentarlo. In Europa sono pochissimi, perlopiù tendenzialmente di estrema destra, e si sta provvedendo alla riduzione ritenendo che i rappresentanti del popolo non debbano incidere nella vita democratica del Paese. Credo sia inutile ricordare che l'idea primigenia della riduzione dei parlamentari fu della tristemente nota P2: nel programma era prevista la riduzione del numero dei rappresentanti, e lo si faceva in maniera tale che più agevolmente si sarebbe potuto controllare il Parlamento da parte delle segreterie politiche, conducendo, appunto, alla formazione di un Parlamento composto da soli dirigenti, precludendo in tal modo qualsiasi opportunità ed esperienza extrapartitiche. Questo è in evidente antinomia con i principi fondamentali della formazione politica che ha riscosso maggior consenso alle ultime elezioni politiche e che oggi siede in Parlamento. Eppure, stanno approvando questa triste riforma. D'altro canto, la riduzione oggi proposta creerebbe seri problemi anche di rappresentanza delle piccole Regioni: Valle d'Aosta, Umbria, Molise, Basilicata e Sardegna, la mia Regione. Queste Regioni, infatti, correrebbero il serio rischio di non vedere eletto alcun candidato, soprattutto al Senato. Anzi, diciamo che dai conti fatti, considerando che i candidati vengono eletti su base regionale, la Sardegna sicuramente non avrebbe alcun rappresentante in Senato, tenuto conto dell'esiguo numero di parlamentari: farebbero parte di questa Assemblea soltanto gli eletti delle Regioni con il più alto numero di abitanti. Questo farebbe il paio con la situazione che la Sardegna già vive con le elezioni europee: avendo un collegio abbinato alla Sicilia, non si riesce mai o quasi mai - salvo che si riescano a trovare accordi specifici - a mandare in Europa un rappresentante della nostra Isola. In questo senso rivolgo un appello al collega Solinas, candidato alla presidenza della Regione - e mi spiace che oggi non sia presente in Aula - affinché, comunque sia, anche per il solo fatto di essere qui in rappresentanza del popolo sardo, tuteli l'esigenza di mantenere il sistema democratico. Mi rivolgo ai colleghi sardi del MoVimento 5 Stelle che siedono in questa Assemblea, che restano silenti e non riescono a far sentire la loro voce, pur avendo la consapevolezza che gli effetti di questa riforma saranno quelli che ho appena descritto, e lo vedremo. Soprattutto non riescono a opporsi alla distruzione del sistema democratico con il quale - grazie a Dio - siamo riusciti ad arrivare fino ad oggi. Rimangono silenti perché gli ordini, ancora una volta, arrivano dall'alto. In questa maniera non si fa altro che confermare quali sono i veri obiettivi della riforma. D'altronde, rispetto alla distruzione del sistema parlamentare, qualcuno dei grandi - consentitemi di dirlo - ha già sottolineato che il Parlamento non serve assolutamente a niente. Non parliamo, poi, dello svolgimento delle attività parlamentari e in particolare del funzionamento delle Commissioni. Vi siete posti il problema di come sarà possibile far funzionare le Commissioni? Già oggi abbiamo difficoltà a farle funzionare in maniera dignitosa; figuratevi cosa accadrà quando in questo Senato si troveranno 200 parlamentari, o quelli che saranno. Come si potrà svolgere il lavoro nelle Commissioni? Ciascun parlamentare dovrà far parte di almeno cinque, sei, sette Commissioni. Stiamo andando verso la paralisi del Parlamento, che è l'obiettivo che la riforma di fatto persegue. È dunque evidente che la riduzione del numero di senatori e deputati, come congegnata con il provvedimento in esame, se non accompagnata da una revisione del sistema bicamerale, produrrebbe soltanto ostacoli al regolare svolgimento dell'attività parlamentare. Il re sarebbe nudo; si capirebbe il vero intento perseguito da questo Governo, ovvero un progressivo disfacimento del Parlamento, del sistema democratico, fino ad arrivare alla sua eliminazione per consentire a pochi di governare il Paese. L'indirizzo ormai è chiaro, ma il Partito Democratico si opporrà fermamente a questo disegno: si opporrà a che vengano intaccati i valori fondamentali del nostro sistema democratico.
2019-02-06	PD	RojcTatjana	Con la modifica proposta - secondo le proiezioni riportate dal Servizio Studi del Senato nel dossier dedicato alle proposte in discussione - il Friuli-Venezia Giulia avrebbe, in proporzione alla popolazione residente alla Camera dei deputati, una riduzione del 38,5 per cento, passando dai 13 seggi attualmente spettanti a 8 seggi. Al Senato si avrebbe una riduzione del 28,6 per cento, passando dagli attuali 7 a 5 seggi. In questo modo, tenendo conto del contesto territoriale, verrebbe sostanzialmente a mancare completamente il presupposto per consentire alla minoranza linguistica e nazionale slovena di partecipare in forma libera e autonoma alle competizioni elettorali e concorrere, in ossequio ai principi costituzionali - come tradotti in forma positiva dal già citato articolo 26 della legge n. 38 del 2001 - a eleggere un rappresentante in Parlamento che possa portare nel dibattito democratico l'esigenza della comunità autoctona di mantenere e valorizzare le relazioni sociali, la vita e la cultura minoritaria, espressione di una diversità culturale, parte integrante della Nazione, anche quella italiana - del Paese, quindi - e patrimonio universale da preservare. Onorevoli colleghi, ribadisco che, così com'è, il testo rischia di creare una situazione non bilanciata nei confronti dei principi fondamentali della Repubblica contenuti nei primi 12 articoli della Costituzione, su cui poggiano le altre norme di ordinamento: il principio di uguaglianza, sancito dall'articolo 3, e il principio pluralista, sancito dall'articolo 2, coniugati con l'articolo 6 che - come accennato -impegna in particolare a tutelare le minoranze linguistiche. L'opportunità di introdurre correttivi per assicurare che ci sia la garanzia di una destinazione nei territori dove tradizionalmente insiste la minoranza - nel mio caso slovena - di un senatore eletto risponde a un principio di uguaglianza sostanziale che non scalfisce il principio di uguaglianza del voto, ma lo rende effettivo, tenendo conto tra l'altro della cornice internazionalistica che ha riguardato il territorio in questione, in particolare il Memorandum di Londra nel 1954 fra Italia, Gran Bretagna e Stati Uniti, e il Trattato di Osimo del 1975, la cui ratifica è stata autorizzata dalla legge n. 73 del 1977; disposizioni che sarebbero coerenti anche con gli strumenti internazionali e i principi del Consiglio d'Europa sul diritto di voto delle minoranze etniche. Auspico, quindi, che il dibattito possa offrire spazi a questi aspetti, consentendo una serena valutazione delle proposte che ho formulato, anche perché la velocità del dibattito in Commissione non ha consentito gli approfondimenti necessari su questi temi. Ritengo che l'Assemblea abbia la possibilità di rivedere la materia e di considerare l'impatto di una riforma costituzionale molto più incisiva di quanto non appaia per i rilevanti riflessi sull'ordinamento costituzionale, anche alla luce dei vincoli di natura internazionale che proteggono le minoranze autoctone, consentendo di riservare loro un'attenzione per il valore culturale che esprimono. Onorevoli senatori, occorre introdurre le condizioni per consentire alla minoranza slovena la possibilità di partecipare in forma libera e autonoma alle competizioni elettorali e di concorrere, in ossequio ai principi costituzionali, come tradotti in forma positiva dal già citato articolo 26 della legge n. 38 del 2001, e in coerenza agli obblighi assunti dal nostro Paese in sede internazionale, a eleggere un rappresentante rivedendo assolutamente il testo in discussione.
2019-02-06	PD	SbrolliniDaniela	con l'orgoglio di appartenere a questo Paese. Invece no: ci avete portato a conflitti permanenti anche nel resto dell'Europa, non solo all'interno del nostro Paese, mettendo gli uni contro gli altri, pensando così di rendere tutto più facile e magari anche di manipolare le coscienze e la buona fede dei cittadini e di poterli controllare meglio. Questo sì è un piano ed è una strategia che mi pare sia stata ben chiarita anche durante l'esame della legge di bilancio, approvata senza un confronto fra le parti e senza avere neanche un momento di discussione nelle Commissioni competenti.
2019-02-07	FI	MalanLucio	Signor Presidente, come già annunciato dal senatore Vitali, voteremo a favore anche di questo emendamento, perché contiene i numeri che proponemmo, con un lungo percorso parlamentare che arrivò alla fine del suo iter con l'approvazione in entrambi i rami del Parlamento con la doppia votazione, così come prescritto dalla Costituzione. Tale riforma prevedeva numeri molto simili a quelli che indica la senatrice De Petris, per questo voteremo a favore dell'emendamento 1.100. Abbiamo sentito varie favole sul numero dei parlamentari italiani. Oggi, a livello di Unione europea, se rapportiamo il numero dei parlamentari alla popolazione, su 28 Paesi siamo al sesto posto, nel senso che solo cinque Paesi hanno meno parlamentari per ogni milione di abitanti dell'Italia. Con una riduzione anche soltanto di 180 parlamentari, quindi togliendo 60 senatori e 120 deputati, passeremmo al secondo posto in Europa; in altre parole nessun Paese avrebbe, già solo con questa riduzione, così pochi parlamentari rispetto agli abitanti rispetto all'Italia. L'unico Paese che continuerebbe ad avere un numero di parlamentari inferiore al nostro è la Germania, con tutto che si sono attrezzati perché oggi ci sono 700 deputati per via della legge elettorale e della Costituzione con un numero flessibile di deputati. Tuttavia, la cosa interessante è che la Germania è uno Stato federale e dunque ha più di 2.000 equivalenti ai nostri consiglieri regionali, mentre noi ne abbiamo solo circa 700. CASTALDI (M5S). Meno male. MALAN (FI-BP). I consiglieri dei parlamenti di Länder, che sono l'unità sulla base della quale è formata la Repubblica federale tedesca, sono equiparabili ai parlamentari nazionali, anche perché hanno dotazioni molto superiori a quelle dei parlamentari italiani in sede di segreteria e rimborsi spese. Di conseguenza, il numero dei parlamentari tedeschi più i consiglieri regionali (che non sono veri e propri consiglieri regionali) è di 2.700, senza contare il fatto che alcuni membri dei Governi dei Länder fanno parte del Bundesrat, che è la cosiddetta seconda Camera tedesca, anche se non è realmente una seconda Camera: non li possiamo contare perché alcuni coincidono, quindi sono 2.700. In Italia, oggi, tra consiglieri regionali e parlamentari siamo intorno ai 1.600, pertanto dal punto di vista numerico l'Italia non costituisce nessun scandalo. Noi riteniamo che si debba diminuire il numero dei parlamentari, ma non perché il numero attuale sia uno scandalo, bensì perché lo riteniamo più funzionale a una democrazia efficiente, dove si possano individuare le singole responsabilità di come vota ciascun parlamentare. Certo che se i parlamentari non votano, non c'è alcun problema di individuarli: se succede come per la scorsa legge di bilancio, quando non si è votato se non per il voto finale, non c'è bisogno né di 300, né di 600, né di 2.000.
2019-02-07	M5S	AirolaAlberto	Signor Presidente, la questione, come abbiamo già ribadito da tempo, è legata all'analisi costi-benefici, in base alla quale valuteremo, con i nostri contraenti di Governo, la fattibilità dell'opera. Voglio ricordare che alcune questioni che si continuano a ripetere, come per esempio il fatto che i soldi siano tutti europei, sono false, perché l'Italia ha circa 11 miliardi da investire in un'opera che incide per due terzi sul territorio italiano e per un terzo sul territorio francese. I francesi, più o meno, hanno la stessa cifra da pagare. Di quest'opera non è stato scavato un centimetro, perché soltanto le discenderie, cioè i tunnel geognostici, sono stati fatti per verificare cosa c'era nella montagna, peraltro con risultati ambientali inquietanti, perché all'interno delle montagne della Val Susa sono presenti in quantità notevole sia amianto che uranio che, se stanno sotto le montagne, non fanno nulla, ma se vengono portati fuori con lo sfriso per una galleria di più 57 chilometri, immaginate quanto materiale può produrre e quanto inquinamento può derivarne. La storia che dovremmo pagare delle penali è falsa perché, anche con l'ultima ratifica dell'accordo tra Italia e Francia in questo Parlamento, del 2017, è stato ribadito un punto fondamentale: noi non dobbiamo restituire nulla a TELT, è TELT che chiede, eventualmente, dei soldi, ma noi non siamo obbligati né rispetto a chi farà i lavori, né rispetto all'Europa, che ci dovrebbe dare le risorse. Ribadisco che il coordinatore speciale europeo già nel 2013, a proposito di tutte le infrastrutture europee di viabilità su ferrovia, affermava l'inutilità di quest'opera. Questa è infatti un'opera - lo ricordiamo per la milionesima volta - che va ad affiancarsi a una linea esistente che è sfruttata per il 13-16 per cento e che può portare attualmente già tir con sopra container; ma non è conveniente. Vogliamo allora aspettare l'analisi costi-benefici e smetterla di parlare di mozioni, che saltano fuori in questa legislatura perché è cambiato il Governo? Questa è un'opera che già dalla stessa Corte dei conti francese nel 2013 (ci sono i documenti) è stata definita troppo costosa e inutile ed è l'ennesimo soggetto che la definisce troppo costosa e inutile. Guadagnare venti minuti nel portare delle merci a Lione o a Parigi, in un tunnel con l'alta velocità (la chiamano TAC), considerando che non si possono fare sicuramente 200 chilometri all'ora in un tunnel di 10 o 20 chilometri (quanto saranno i segmenti del tunnel), ritengo che sia assolutamente una follia, soprattutto dal momento che non è vero che all'Italia non costa nulla. All'Italia, che ha già speso 1,8 miliardi fino ad oggi, toccano altri 2,8 miliardi e poi altri miliardi, fino al raggiungimento di 11 miliardi. Questa è la verità: tutto il resto sono chiacchiere.
2019-02-12	FI	BiasottiSandroMario	Detto ciò, signor Ministro, con tutto il rispetto per il suo curriculum, non so come possa accettare le cose che ha affermato. Ma come fa, signor Ministro? Lo hanno già detto altri colleghi più autorevoli di me, come i senatori Casini e Bonino: come fa ad accettare che l'Italia sia l'unico tra 59 Paesi industrializzati ad avere una posizione diversa? Come fa ad accettare che siamo stati l'unico Paese a bloccare una risoluzione in Europa? Non lo ha fatto neanche la Grecia, che aveva deciso di mettersi con Maduro, ma che poi ha ritirato la propria opposizione. Noi, invece, abbiamo impedito una risoluzione. Come fa ad accettare un sottosegretario di Stato al Ministero degli affari esteri come Di Stefano che dichiara di non capire questa citazione? Signor Ministro, il 24 gennaio, il giorno successivo a quello in cui Juan Guaidó si è autoproclamato Presidente del Venezuela - tema su cui poi interverrò - abbiamo chiesto di poterla ascoltare, di poter discutere, ragionare e votare. Ci è stato impedito. Signor Ministro, noi non siamo riusciti a vederla per giorni: lei è venuto in Senato il 30 gennaio e solo oggi possiamo legittimamente votare, com'è giusto che faccia un Parlamento, su una questione così importante di politica estera come quella di cui stiamo discutendo. Questo non è accettabile, signor Ministro. Come si fa ad accettare che Guaidó non è il legittimo Presidente del Venezuela? L'articolo 233, che è stato citato impropriamente dal collega che mi ha preceduto, prevede che, in caso di non elezioni, il legittimo Presidente ad interim è il Presidente dell'Assemblea nazionale che lei stesso ha riconosciuto. Allora dobbiamo assolutamente riconoscere Guaidó come Presidente ad interim perché, o di qua o di là, signor Ministro: lei mi insegna che non si può stare di qua e di là, di lato e di rovescio. Non si può.
2019-02-12	FI	CanginiAndrea	Le politiche attive del Governo vanno nella direzione opposta a quella indicata da Matteo Salvini. Gli eletti all'Europarlamento della Lega hanno votato insieme agli eletti all'Europarlamento del MoVimento 5 Stelle lo scorso 31 gennaio non sostenendo la risoluzione del Parlamento europeo che legittimava il presidente ad interim Guaidó, un signore che in questo momento difende la democrazia e rischia la vita per questa scelta. Non l'hanno votata e quattro giorni dopo, quando 19 Paesi europei hanno intimato un ultimatum al dittatore Maduro, l'Italia non era tra quei 19 Paesi. Ministro, non eravamo tra quei Paesi perché eravamo insieme alla Cina, alla Bolivia, a Cuba e alla Turchia, non esattamente dei fari della democrazia o dei modelli di libertà. Signor Presidente, credo che la politica nonostante tutto sia una cosa seria. Credo che la politica estera sia la forma più alta e nobile della politica e non posso non domandarle e non domandare a chi rappresenta il Governo in questo momento in Aula chi fa la politica estera dell'Italia in questa fase storica. A chi sono demandate le scelte della politica estera italiana in questo momento delicato? Sicuramente non si possono attribuire al Presidente del Consiglio, irrilevante anche in questo caso. Ministro, con tutto il rispetto e la simpatia, nel senso greco, umana, ma con critica politica nei suoi confronti, dico che non mi pare si possa attribuire la politica estera alla sua persona. Temo che la si possa attribuire a quel signore giovane, abbronzato e baldanzoso che imperversa negli studi televisivi della televisione pubblica e privata, di giorno e di notte, che non ha cariche di partito, che non è stato eletto da nessuno, che non rappresenta formalmente il Governo e che ci sta spiegando che l'Italia deve uscire dalla NATO, deve denunciare l'alleanza con gli Stati Uniti in quanto Paese golpista.
2019-02-12	FdI	UrsoAdolfo	Ma cosa ci raccontate in quest'Aula e al Paese? Voi state con le BR! Come ha detto poco fa il presidente Casini, di fatto l'ingerenza avviene già, perché da vent'anni ci sono medici e consiglieri militari cubani in Venezuela, che ne gestiscono la struttura, dato che si tratta di uno Stato fantoccio dei castristi cubani oggi nelle mani del narcotraffico internazionale (e la metà della droga che giunge in Europa, infatti, arriva proprio dal Venezuela).
2019-02-12	FdI	UrsoAdolfo	Oltre ai castristi che governano l'esercito di Maduro, vi sono anche le organizzazioni guerrigliere della Colombia, le Forze armate rivoluzionarie della Colombia (FARC) e l'Esercito di liberazione nazionale (ELN), che sono gli squadroni della morte di Maduro: quella è ingerenza internazionale! Di fronte a tale ingerenza internazionale, voi cosa dite? Chi dovrebbe garantire libere elezioni, se non l'Assemblea nazionale che abbiamo riconosciuto noi, Italia e Unione europea, e che ha espresso in Guaidó il Presidente ad interim ? Peraltro, nel documento di Montevideo mi risulta che lei non citi un passaggio fondamentale che l'Italia ha sottoscritto: quello di restituire i poteri all'Assemblea nazionale, mentre riconoscete il tribunale penale che toglie i poteri all'Assemblea nazionale. Siete forse dei dissociati? Sono preoccupato per il Venezuela, per la comunità italiana, per i due milioni di oriundi italiani che ci avevano chiesto aiuto e a cui rispondiamo in questo modo. Sono preoccupato perché siamo rimasti l'unico Paese in Europa, insieme ad altre due piccole entità che ormai sono nelle mani di altre sovranità: le banche russe in un'isola europea piuttosto che i porti cinesi in un piccolo Paese che impediscono a Cipro e Grecia di esprimersi in sede internazionale. Noi possiamo farlo. Ebbene, sono preoccupato perché il Parlamento europeo si è espresso con chiarezza, la quasi totalità dell'Unione europea si è espressa con altrettanta chiarezza; 59 Paesi liberi e sovrani si sono espressi con estrema chiarezza, i nostri partner europei, i nostri tradizionali partner internazionali si sono espressi per l'Assemblea nazionale, per Guaidó e per libere elezioni credibili, gestite dall'Assemblea nazionale. Se, invece, l'Italia sta con l'altra parte del mondo nel sabotare la libertà del Venezuela - perché di sabotaggio si tratta - sono preoccupato per il Venezuela e ancora di più per le condizioni a cui state conducendo il nostro Paese. Se lei avesse dignità personale rispetto alla propria storia, signor Ministro, si presenterebbe qui concludendo questo dibattito con le sue dimissioni perché ha nelle sue mani la politica del Paese, e anche a lei si è rivolto qualcuno più in alto nel chiedere di non rompere, per la prima volta nella nostra storia, la solidarietà con gli altri Paesi dell'Alleanza occidentale, la solidarietà con gli altri Paesi europei, con l'Argentina e con la nostra comunità italiana. Lei sta facendo uno strappo storico alla politica del nostro Paese, al nostro posizionamento, ai nostri valori fondamentali. Questo non lo tolleriamo. Viva il Venezuela, viva l'Italia, a questo punto libera e sovrana.
2019-02-12	M5S	AirolaAlberto	Se Guaidó e Maduro non riescono a risolvere questo stallo, chi meglio delle Nazioni Unite può e deve svolgere un ruolo di mediazione? È notizia di poche ore fa che il segretario generale delle Nazioni Unite António Guterres - già si era detto pronto a mediare per risolvere la crisi - ha ribadito in un colloquio con il ministro degli esteri di Caracas, Jorge Arreaza, la sua offerta di buoni uffici alle due parti per l'avvio di negoziati seri - ecco l'empirica soluzione - al fine di aiutare il Paese a uscire dall'attuale impasse a beneficio del popolo del Venezuela, che resta - lo ripeto - al centro. Ci auguriamo che Maduro e Guaidó sfruttino questa preziosa opportunità e che la comunità internazionale si ricompatti in nome della pace, facendo di tutto per facilitare la mediazione. Siamo certi che l'Italia - come ha fatto finora - continuerà ad essere capofila in Europa e alle Nazioni Unite per promuovere il dialogo e una soluzione pacifica alla crisi. Questo è l'impegno che chiediamo al ministro degli affari esteri Moavero Milanesi e a tutto il Governo presieduto da Giuseppe Conte. Questo è il motivo per cui dichiaro, a nome del Gruppo MoVimento 5 Stelle, il voto favorevole alla proposta di risoluzione di maggioranza.
2019-02-12	M5S	FerraraGianluca	Cari supporter del Venezuela, se davvero volete il bene del popolo evitate di spingere il Paese verso la guerra civile. Per una volta imparate dai vostri errori e lavoriamo tutti insieme per evitare che il Venezuela diventi la Libia dell'America latina. Contrariamente al passato, quando i Governi italiani si accodavano acriticamente al gregge, seguendo gli ordini di scuderia, anche quando contrari ai nostri interessi nazionali, oggi il Governo italiano sta responsabilmente cercando di scongiurare il peggio fino all'ultimo, continuando a lavorare per promuovere il dialogo tra le parti, per arrivare a un accordo e a una soluzione politica e pacifica. Gli schieramenti in Venezuela sono chiari, si è già pronti a spartirsi le sue membra. Avere una posizione di non ingerenza significa, verosimilmente, poi non sedere a questo macabro banchetto. Ma è giunto il momento, per il nostro Paese, di avere il coraggio di stare dalla parte giusta della storia. Il MoVimento 5 Stelle è convinto che, per il bene dei venezuelani e dei nostri concittadini che vivono in Venezuela, la soluzione non sia quella di accentuare le divisioni, gettando benzina sul fuoco, ma di cercare di riconciliare le parti e di avviare un processo che consenta ai venezuelani, non ad altri, di decidere il loro futuro. Attenzione: devono essere davvero liberi di decidere, senza ricatti come sono le sanzioni e altri tipi di pressioni esterne. Stiamo realizzando il cambiamento in tutti gli ambiti. Lo stiamo facendo anche in questo ambito, delicato e complesso, della politica estera. E qui sento di ringraziare davvero il Governo. Il nostro Paese, a settanta anni dalla fine della Seconda guerra mondiale, ha il diritto di avere autonomia e maturità decisionale. Purtroppo, ho trovato ancora una volta pavida la posizione dell'Europa. Se questa Unione vuole avere un senso, si dovrebbe iniziare ad avere un'unica voce, una voce matura e indipendente. Il ruolo dell'Europa è fondamentale per mitigare la crescente conflittualità tra Russia e USA e instaurare un rapporto proficuo con la Cina. Dall'Europa dovrebbe partire una nuova idea di politica internazionale, basata non sul vigente darwinismo sociale tra Stati, ma sulla cooperazione e la fratellanza. Concludo dicendo che il MoVimento 5 Stelle ha le mani libere, perché è portavoce dei cittadini e non di potentati economico-finanziari.
2019-02-12	PD	BitiCaterina	Signor Presidente, è un onore e un'emozione intervenire in quest'Aula per festeggiare il bellissimo evento che si è svolto ieri a Firenze. Come molti di voi sapranno, il Presidente della Repubblica è venuto a Firenze non solo per la celebrazione del Seicentenario dell'Istituto degli Innocenti, che ho già avuto modo di ricordare in quest'Aula la settimana scorsa, ma anche per l'inaugurazione della tramvia T2 di Firenze. Signor Presidente, il 14 febbraio 2010 abbiamo inaugurato a Firenze la linea T1 (e qualche mese fa la sua prosecuzione in un altro importante pezzo di città) e adesso inauguriamo la linea T2. In nove anni - ovviamente con diversi problemi che non nego e di fronte ai quali i fiorentini hanno dimostrato una pazienza per cui li ringrazio - abbiamo realizzato tre linee tramviare che costituiscono un'opera eccezionale. Ringrazio le amministrazioni della città che da tanti anni hanno pensato alla tramvia come mezzo del presente e del futuro per muoversi a Firenze. Signor Presidente, cari colleghi, ieri è stato bellissimo leggere i commenti delle persone che scrivevano che finalmente sembra di essere in Europa, in una città a tutti gli effetti europea. È stato emozionante avere lì il Presidente della Repubblica, perché la sostenibilità e il trasporto su ferro, accompagnato da tante altre infrastrutture e da un'implementazione del trasporto pubblico locale, sono per noi l'obiettivo da raggiungere per una Firenze che guarda alla sua storia, ma - soprattutto - al futuro dei suoi cittadini. In tutto questo, dispiace - è dispiaciuto a me che ero presente - vedere il ministro Toninelli che non ha proferito una parola di congratulazioni, approvazione e gioia in quel momento e che - anche questa volta - non ha saputo tacere dopo, per dire - parlando anche dell'aeroporto - che la TAV a Firenze, come in tutte le altre zone in generale, è un'opera che non va fatta e che non interessa a questo Governo. Firenze dimostra ancora una volta che - invece - le opere sono utili e le infrastrutture sono economia, sviluppo dei territori e, soprattutto, uno sguardo in avanti sul futuro. Ci chiediamo se il Ministro delle infrastrutture e dei trasporti neghi se stesso negando di voler fare delle infrastrutture importanti come quelle che sono state inaugurate ieri. Speravo che lì potesse toccare con mano quanto sono importanti e vedere un esempio lungimirante di quello che altre amministrazioni hanno saputo fare. Speriamo che, magari tornando, possa capire e approfondire un tema che per noi è strategico.
2019-02-12	PD	PinottiRoberta	(ore 16,25) ( Segue PINOTTI). Dicono che c'è un'Assemblea legittimata dalle elezioni e che c'è un Parlamento che, con il Presidente ad interim, deve condurre questa fase. Peraltro, signor Ministro, lei stesso ha detto che le elezioni presidenziali non sono state né libere, né trasparenti e non sono state riconosciute dalla comunità internazionale. Nella sua informativa del 30 gennaio, ci ha ricordato come la situazione fosse particolarmente difficile e ha anche detto che «siamo sempre stati fautori di una risposta europea a questa crisi». È vero: lei ha partecipato e ha sostenuto il lavoro per il gruppo di contatto, ma è anche vero - e se non lo è, almeno ce lo dica in sede di replica - che l'Italia ha frenato la possibilità che l'Europa avesse una posizione condivisa più forte rispetto alla crisi venezuelana. Il dato politico è più questo che non la formulazione e la formazione del gruppo di contatto. Ricordo l'appello accorato che il presidente ad interim Guaidó ha rivolto all'Italia, dicendo: «Con profondo sconcerto non comprendiamo le ragioni della posizione politica italiana. Non capiamo perché il Paese europeo a noi più vicino non prende una posizione chiara e netta contro il dittatore Maduro e non chieda, con forza, libere elezioni (...)». Signor Ministro, la riporto a questa domanda, perché è quella che ci poniamo anche noi: perché? In Italia comprendiamo il suo imbarazzo e capiamo che, avendo gli azionisti di maggioranza del Governo due posizioni di fatto contrapposte, lei viene qui e ci racconta una serie di azioni che vengono fatte e di posizioni che vengono assunte, ma il centro e il succo del discorso, ovvero dove si pone l'Italia, purtroppo non può dircelo. La situazione sta dunque diventando veramente incresciosa. Come ha ricordato anche lei, signor Ministro, quando è venuto a esprimere le sue linee di direzione di politica estera, l'Italia ha avuto sempre dei fari, ovvero l'europeismo, l'Alleanza atlantica, il multilateralismo e l'importanza degli organismi internazionali. Domandiamoci allora cosa stanno pensando di noi nel mondo. All'ONU abbiamo collaborato a scrivere il Global compact e poi non lo abbiamo sostenuto. Alla NATO trovano un Ministro degli affari esteri e della cooperazione internazionale che non sa di un annuncio fatto dal Ministro della difesa rispetto ad un ritiro, di cui la NATO non era a conoscenza
2019-02-12	PD	PinottiRoberta	In Europa - proprio noi, che siamo sempre stati i più europeisti - non si sa dove ci trovano.
2019-02-19	FI	MalanLucio	Abbiamo poi un altro problema, con questo mutamento di natura, che riguarda soprattutto il Senato per evidenti questioni, non soltanto di numeri, perché il Senato resta con la metà dei seggi della Camera. La riduzione dei seggi viene fatta esclusivamente per scrivere tweet e post su Facebook e ricevere like e, quindi, bisogna avere numeri tondi per Camera e Senato. Tuttavia, una cosa sono 400 deputati, altra cosa 200 senatori. I numeri sono più piccoli. Inoltre, restando immutata la base regionale per il Senato, l'effetto proporzionale non è come alla Camera, dove da 600 si scende a 400 deputati. Per la Camera, l'aspetto proporzionale è mantenuto comunque a livello nazionale, nel senso che un voto dato anche in una Regione piccola non riesce forse a determinare l'attribuzione del seggio a uno dei partiti che non sono tra i più grandi della Regione stessa, ma può determinare un seggio in un'altra Regione. Al Senato invece, dove c'è la base regionale, come stabilito dalla Costituzione, questo non avviene più, con la conseguenza che, pur potendo andare bene un sistema o l'altro, i due sistemi insieme determineranno una disomogeneità tra Camera e Senato, che è uno dei problemi emersi nelle varie discussioni svolte sulle leggi elettorali. L'attuale legge elettorale - il cosiddetto Rosatellum - è stata adottata anche perché la legge elettorale che era in vigore, determinata da sentenze della Corte costituzionale e non da un lavoro fatto in Parlamento, creava una fortissima disomogeneità tra la Camera e il Senato, con il grosso pericolo di maggioranze disomogenee. Ci sono poi altri problemi tecnici, su cui, non essendo stata coinvolta l'opposizione, non è stato possibile esprimersi, ma che comunque emergeranno nella pratica e su cui adesso non mi voglio pronunciare. Noi abbiamo votato a favore della riduzione del numero dei parlamentari, pur ritenendo che anche questa potesse essere fatta in modo più sensato e modulato, non dico inferiore rispetto ai numeri, anche se questi ci rendono il Paese con il minor rapporto tra parlamentari e popolazione di tutta Europa, creando un maggior distacco fra gli eletti e gli elettori. Distacco che forse è proprio quello che qualcuno vuole, di modo che ci siano solo i proprietari o i gestori dei grandi mezzi di comunicazione (sia quelli tradizionali, sia quelli cosiddetti moderni, ossia i social media ).
2019-02-19	M5S	GrassiUgo	Kelsen può essere a buon diritto considerato il padre delle moderne Costituzioni, un giurista liberale e democratico, che però - è importante sottolinearlo - mentre difende la democrazia parlamentare, la critica perché talvolta, per difendere un istituto, bisogna avere il coraggio di individuarne i limiti e le criticità. Negli anni '20, in cui in Europa spirano i venti del totalitarismo, Kelsen scrive: «L'ideale della democrazia impallidisce e sul tetro orizzonte della nostra epoca nasce una nuova stella cui con tanta più fiducia si volge alle speranze delle masse quanto più cruentemente rifulge il suo splendore: la dittatura». Queste sono le parole con cui stigmatizza e segnala la cifra caratteristica del suo saggio.
2019-02-19	M5S	GrassiUgo	Per dare un senso a questo nostro intervento normativo, mi preme allora richiamare l'attenzione sul quadro costituzionale cui mira il MoVimento 5 Stelle e, per dare una lettura organica della legge di riduzione del numero dei parlamentari, mi piace ripartire da alcuni scritti, che risalgono addirittura all'inizio del '900. Nella sua «Storia della democrazia in Europa», un autore a me caro, ma dimenticato, e uno dei massimi studiosi della storia della democrazia europea, Salvo Mastellone, ricorda gli scritti di Hans Kelsen.
2019-02-21	FI	MallegniMassimo	Signor Presidente del Consiglio, innanzitutto le vogliamo esprimere tutta la nostra solidarietà per ciò che è accaduto qualche giorno fa all'Europarlamento con l'intervento del deputato belga Verhofstadt, perché riteniamo che un comportamento del genere non debba mai verificarsi.
2019-02-25	LN	BossiSimone	Mi ricordo bene quel periodo in cui c'era il Governo dei tecnici: quelli bravi, che piacevano tanto all'Europa e che dicevano di voler salvare l'Italia, che oggi non sono neanche qua seduti, ma magari sono a casa a guardarci comodamente in poltrona; quelli che dicevano di salvare l'Italia, ma che in realtà stavano facendo l'esatto contrario.
2019-02-25	LN	RipamontiPaolo	Signor Presidente, ho visto un Governo legittimo che, sostenuto da una maggioranza parlamentare eletta dal voto dei cittadini, è stato costretto alle dimissioni, portato a esaurire il proprio mandato sulla base di ordini dall'alto, di pressioni da parte delle lobby e delle alte finanze internazionali, a colpi di spread, con buona pace del risultato delle libere elezioni con cui il popolo italiano si era liberamente espresso. Ho visto arrivare subito dopo un nuovo Governo che per nulla rappresentava i cittadini, piazzato lì per volere degli stessi che avevano spinto per la caduta di quello prima, frutto di una manovra di palazzo. Il Governo dei professori, dei loden, di quelli che dovevano salvare l'Italia, ma che invece hanno fatto l'esatto opposto, mettendo gli interessi dell'Italia e degli italiani all'ultimo posto della loro agenda amministrativa. Per anni abbiamo dovuto ingoiare le loro pessime riforme e le loro scelte sbagliate, sempre accompagnate dal bollino «ce lo chiede l'Europa». Mai una volta che avessero detto: «Ce lo chiedono gli italiani».
2019-02-25	LN	TosatoPaolo	una legge palesemente ingiusta, che era doveroso modificare e rispetto alla quale si doveva trovare un modello equo, sostenibile e che soprattutto rispondesse a una esigenza di giustizia che ci chiedevano i cittadini. Noi abbiamo assunto questa esigenza come impegno e per essa abbiamo combattuto negli ultimi cinque anni, da quando è stata varata una riforma che ha modificato il sistema pensionistico italiano, trasformando un modello che, partito negli anni Ottanta dalle baby pensioni, è arrivato a prevedere un'età pensionabile fra le più alte in Europa. È evidente che quella varata dal Governo Monti era una riforma ingiusta - e vorrei ricordare che non è stata votata dal nostro Gruppo parlamentare, presente in Aula in quei fatidici giorni - rispetto alla quale non c'è stata una manifestazione di protesta significativa da parte mondo sindacale, che oggi protesta non si sa bene per quali riforme varate da questo Governo. Ricordo invece che quella riforma è stata votata dalle stesse forze politiche che oggi criticano questo nostro provvedimento, che non sarà perfetto ma va nella direzione giusta
2019-02-25	M5S	AuddinoGiuseppe	L'eccezionale aumento della povertà assoluta, dovuto al ridursi dei livelli occupazionali e a un sistema di ammortizzatori sociali fino adesso fallimentare, ha reso necessari l'introduzione di misure di sostegno al reddito e percorsi di inclusione lavorativa tramite il potenziamento delle politiche attive del lavoro. Nel biennio 2011-2013 si è registrato il picco più alto di povertà della storia d'Italia in tempo di pace, proprio nel periodo delle politiche di " austerity " tanto care al Governo Monti e all'Europa. Gli italiani in povertà assoluta sono passati, in appena due anni, da due milioni e mezzo circa nel 2011 a ben più di quattro milioni nel 2013. Un ulteriore aumento si è registrato poi nel biennio 2014 -2016, quando i poveri assoluti sono passati a quasi cinque milioni di italiani. Ricordo i Governi di quegli anni, che già poco fa un mio collega ricordava, che hanno la responsabilità di questi dati infausti: i Governi Monti, Letta, Renzi. Non manca il Governo Gentiloni Silveri a questo triste appello. Nel 2017, l'incidenza della povertà assoluta nel suo Governo sulla popolazione italiana è salita all'8,4 per cento. Questo è l'amaro lascito del Governo Gentiloni Silveri. Più di cinque milioni di italiani che non possono permettersi di accedere ai beni primari e ai servizi essenziali, per uno standard di vita accettabile. Ancora una volta, a soffrire di più di questo andamento economico è il Sud, dove i dati sono in aumento, sia per le famiglie che per i singoli. Ma anche il Nord non se la passa bene, purtroppo. Una famiglia su due in stato di povertà vive in casa di affitto, in maggioranza nelle metropoli dell'Italia settentrionale. Mentre tra le famiglie che vivono in una casa di proprietà una su cinque paga un mutuo. Abbiamo pensato a tutto questo e lo abbiamo fatto bene prevedendo un contributo per le famiglie che hanno contratto un mutuo e anche per quelle che pagano un canone di locazione. Le politiche del Governo Renzi nel biennio 2014-2016 non hanno avuto alcun impatto positivo sulla crescita; hanno pensato solo di erogare il bonus di 80 euro, una misera mancia di cui hanno beneficiato ben 10 milioni di italiani e che è costata ben 10 miliardi di euro, a debito sul futuro dei nostri figli, senza sortire alcun effetto sui consumi. Inoltre, la misura di contrasto alla povertà del Governo Gentiloni Silveri, poc'anzi nominata, oltre a essere un provvedimento soltanto di natura assistenziale, è stata assolutamente insufficiente a soddisfare l'intera platea dei poveri assoluti. Il nostro provvedimento, invece, prevede un contributo di ben 780 euro per i single e fino a 1.330 euro per le famiglie numerose, mettendo sul piatto 7 miliardi di euro, già stanziati nella legge di bilancio 2019. Mi sia consentito un ultimo dato prima di chiudere. Dei destinatari del reddito di cittadinanza in età da lavoro, il 60 per cento ha come titolo di studio il diploma di scuola secondaria di primo grado, mentre il 13 per cento possiede la licenza elementare o addirittura nessun titolo. Sono uomini e donne del nostro Paese anche questi e i Governi passati se ne sono dimenticati, salvo pensare a come aiutare banche e banchieri. Sono uomini e donne che non sono mai stati presi in considerazione dalle leggi di bilancio e dai programmi economici dei Governi passati.
2019-02-25	M5S	CatalfoNunzia	Una misura che tanti altri Paesi hanno messo da tempo in atto, una misura che viene proprio dall'esigenza di contrastare una situazione aggravatasi negli anni e precipitata durante la crisi economica internazionale che ha portato l'Italia a possedere il non invidiabile record del più alto tasso di incremento dei soggetti a rischio di esclusione sociale in Europa, un dato statistico che, di fatto, si tramuta in milioni di persone in povertà assoluta e una decina di milioni in povertà relativa. L'urgenza del provvedimento è confermata dai dati ISTAT. Secondo la più recente indagine dell'Istituto nazionale di statistica sulla povertà in Italia, le famiglie in povertà assoluta sono oltre 1.700.000 e al loro interno vivono circa cinque milioni di individui. Il provvedimento è necessario anche alla luce del Pilastro europeo dei diritti sociali che all'articolo 14 prevede, e lo scandisco, che: «chiunque non disponga di risorse sufficienti, ha diritto a un adeguato reddito minimo che garantisca una vita dignitosa in tutte le fasi della vita e l'accesso a beni e servizi».
2019-02-25	M5S	MatriscianoSusy	Infatti, già nel 1992 l'Europa chiese all'Italia di introdurre delle misure sul reddito garantito. Più precisamente, la raccomandazione del Consiglio 92/441, in cui si definiscono i criteri comuni in materia di risorse e prestazioni sufficienti nei sistemi di protezione sociale recita al dodicesimo punto: «(...) il Parlamento europeo, nella sua risoluzione concernente la lotta contro la povertà nella Comunità europea, ha auspicato l'introduzione in tutti gli Stati membri di un reddito minimo garantito, inteso quale fattore d'inserimento nella società dei cittadini più poveri».
2019-02-25	M5S	PellegriniMarco	Parlavo di lotta alla povertà: nel 2007, l'anno precedente lo scoppio della crisi che ci è arrivata dagli Stati Uniti - che vi ricordo essere stata causata dall'avidità degli speculatori finanziari - gli italiani in povertà assoluta erano circa 1,7 milioni; in dieci anni, questo numero è triplicato: i poveri sono diventati 5 milioni, che è una cifra enorme. Nel Sud, sempre nel 2017, una famiglia su dieci viveva in povertà assoluta. Sono numeri agghiaccianti, cresciuti a dismisura in pochissimi anni a causa delle folli politiche di austerità imposte dall'Europa e abbracciate dai Governi italiani: Monti, Letta, Renzi, Gentiloni Silveri. Voi avete fatto queste politiche.
2019-02-25	M5S	PellegriniMarco	Signor Presidente, colleghe senatrici, colleghi senatori, rappresentanti del Governo oggi è davvero un bel giorno per essere del MoVimento 5 Stelle, perché abbiamo l'occasione di realizzare il nostro sogno di migliorare la qualità della vita di tanti italiani e al contempo di mantenere fede agli impegni che abbiamo preso in campagna elettorale. Finalmente stiamo per approvare in quest'Aula un provvedimento che racchiude in sé quattro capisaldi della nostra proposta politica: la lotta alla povertà e il miglioramento delle politiche attive per il lavoro che conseguiamo per mezzo del reddito di cittadinanza, l'innalzamento delle pensioni mediante la pensione di cittadinanza e infine il superamento della famigerata legge Fornero, con la cosiddetta quota 100. Il cammino per arrivare in quest'Aula è stato lungo, difficile e tortuoso. Noi ci abbiamo sempre creduto, anche quando i soloni della politica e i grandi commentatori dei giornali ci dicevano che non ci saremmo mai riusciti, che appena arrivati al Governo avremmo cambiato idea e che l'Europa non ce l'avrebbe permesso, che avremmo dimenticato le promesse elettorali come fanno tutti gli altri.
2019-02-25	M5S	PescoDaniele	Eravamo gli ultimi nel campo degli strumenti contro la povertà. Dappertutto hanno misure simili al reddito di cittadinanza, in linea con il comma 3 dell'articolo 34 della Carta europea dei diritti fondamentali. Ma su questo l'Europa non vigila come su altri aspetti. Difatti, questa Unione della quale facciamo parte, basata sui trattati, sugli accordi internazionali, sui paletti da rispettare, sulle soglie da non superare, sulle direttive da recepire, sulla concorrenza, sul commercio, sul mercato, sulle banche, su tutte queste cose per le quali siamo sorvegliati speciali e non possiamo sbagliare e per le quali rischiamo ogni giorno di andare incontro a sanzioni pesanti per le casse dello Stato e per i cittadini, questa Europa, alla voce povertà, che è persino riconosciuta nella Carta fondamentale dei diritti dell'uomo e nel Trattato di Lisbona, non prevede neanche una sanzione, neanche un obbligo, niente di niente.
2019-02-26	FI	GasparriMaurizio	Se poi l'informazione è la piattaforma Rousseau, che non so come funziona, non è quella la libertà, il pluralismo del pensiero che si deve garantire. Tutto il Gruppo quindi sottoscrive e condivide ovviamente l'emendamento presentato dal senatore Cangini, come mi ricorda giustamente e opportunamente il vice presidente Malan, ma voglio anche dire che questo Governo è quello che si sta esprimendo nel Parlamento europeo contro la tutela del diritto d'autore, perché sta in ginocchio davanti ai potentati della Rete, i vari Google, Netflix, Amazon, che vi dettano le posizioni. Noi vogliamo rispettare il progresso che avanza, ma anche rispettare i giornali, le televisioni, le radio, l'editoria di provincia, quelle garanzie del pluralismo culturale e quei presidi di libertà che voi state soffocando, mettendovi invece in ginocchio in Europa davanti ai potentati della Rete, che non pagano tasse e rubano i diritti d'autore, il lavoro dei giornalisti, degli autori, degli scrittori, della gente che vorrebbe vedere riconosciuto il valore del proprio lavoro intellettuale, della propria creatività.
2019-02-26	FI	GasparriMaurizio	Signor Presidente, questo emendamento è ancora più chiaro del precedente, perché - lo dico ai colleghi dell'Aula - restringe la possibilità di erogare il reddito di cittadinanza ai soli cittadini dell'Unione europea. Quindi, invito a votare questo emendamento. Non ve lo chiede l'Europa, ma ve lo chiede il Gruppo Forza Italia.
2019-02-27	FI	AimiEnrico	Signor Presidente, rappresentante del Governo, colleghi, il mio è solo un breve intervento per lasciare traccia della posizione del nostro movimento politico, Forza Italia, in merito al provvedimento in esame che riteniamo assolutamente importante. Molto è già stato detto dal relatore ed è per questo che mi esimo dall'entrare nei particolari della Convenzione, che abbiamo peraltro elaborato, discusso e approfondito anche nella 3ᵃ Commissione (affari esteri) e della quale condividiamo - lo voglio dire come elemento primario - gli obiettivi. L'obiettivo della Convenzione del Consiglio d'Europa è essenzialmente combattere la manipolazione delle competizioni sportive al fine di proteggere - è questo il punto essenziale - l'integrità e l'etica dello sport nella sua autonomia. È per questo che noi sottoscriviamo i principi ispiratori della Convenzione. Essi vanno dall'educazione alla sensibilizzazione degli atleti in merito ai fatti in questione e soprattutto alla trasparenza - questo è un altro elemento importante - dei finanziamenti pubblici e anche al monitoraggio degli operatori di scommesse sportive. Ovviamente non poteva mancare lo scambio di informazioni che deve esserci in questo tipo di indagini quando vengono svolte. Un altro aspetto che riteniamo molto importante è indicato negli articoli 15 e 18, che contengono le previsioni in tema di diritto penale sostanziale, ispirate all'esigenza che la manipolazione delle competizioni sportive sia espressamente sanzionata dal diritto interno. La Convenzione non contiene elementi, dà solo un'indicazione, ma il nostro diritto sostanziale penale è sufficientemente ampio per poter ricomprendere tutti i comportamenti antigiuridici che possono essere posti in essere. Per queste ragioni, Presidente, il Gruppo Forza Italia esprimerà un voto favorevole.
2019-02-27	LN	BarbaroClaudio	Il testo, che ovviamente vedrà il sostegno del nostro Gruppo, ha come scopo autorizzare la ratifica della Convenzione del Consiglio d'Europa sulla manipolazione di competizioni sportive fatte a Magglingen il 18 settembre 2014, dettando di conseguenza disposizioni di adeguamento del nostro ordinamento alle prescrizioni in essa contenute. La Convenzione che siamo chiamati a ratificare, infatti, mira a riunire tutte le misure preventive e sanzionatorie per impostare una efficace e globale lotta alla manipolazione delle competizioni sportive, intendendo con queste locuzioni non sono le alterazioni delle competizioni in cui si confrontano atleti o squadre tesi a cambiare il risultato finale, ma più in generale anche tutte le possibili modifiche intenzionali e irregolari dello svolgimento o del risultato di una gara, progettate per interferire in tutto o in parte col carattere costitutivamente imprevedibile di quest'ultima per ottenere un indebito vantaggio personale o in favore di terzi.
2019-02-27	LN	PellegriniEmanuele	Ritengo opportuno sottolineare che questo disegno di legge, che reca la ratifica della Convenzione del Consiglio d'Europa sulla manipolazione di competizioni sportive, fatta nel settembre del 2014 nella cittadina svizzera di Magglingen, sia stato approvato dalle Commissioni riunite senza modifiche e il mandato al relatore a riferire favorevolmente all'Assemblea sia stato conferito all'unanimità.
2019-02-27	LN	RomeoMassimiliano	Al riguardo vorrei rilevare che la riforma ci avvicina al resto d'Europa. Nell'Unione europea infatti sono solo due i Paesi - Danimarca e Grecia - che impongono ai propri cittadini di lasciare il lavoro più tardi rispetto a quanto previsto in Italia fino ad oggi. Nel resto del mondo solo Islanda, Israele e Norvegia hanno le asticelle più alte. Ci avviciniamo così al resto dell'Europa. Ci spiace che i governanti e i funzionari europei non abbiano perso l'occasione di mostrare ancora una volta di essere molto lontani dalla realtà, dimostrando soprattutto lo stato comatoso in cui si trova l'Unione europea oggi; è arrivato infatti il rapporto sull'Italia, in cui ci hanno detto che con quota 100 non crescerà il lavoro. Non ci sorprende che lo abbiano detto, quel che sorprende è che i governanti dell'Unione europea, anziché pensare ad una strategia per uscire dalla recessione (che coinvolge tutta l'eurozona: conosciamo le condizioni in cui si trovano la Francia e la Germania, che ha dimezzato le previsioni di crescita per il 2019, e sappiamo altresì che altri Paesi arretrano), anziché scrivere nuove regole per una globalizzazione sostenibile, abbiamo, come unica preoccupazione quella di attaccare quotidianamente il Governo populista italiano.
2019-02-27	LN	RomeoMassimiliano	Questo è il dramma vero di chi oggi ci governa in Europa.
2019-02-27	LN	RomeoMassimiliano	Questo è quello che ci dobbiamo ricordare. E lo vediamo con i dati relativi alle nascite del nostro Paese, che sono i più bassi di tutta Europa.
2019-02-27	M5S	PiarulliAngelaAnnaBruna	Signor Presidente, rappresentante del Governo, onorevoli colleghi, sin dalla tenera età lo sport è stato presentato come sana competizione volta a sviluppare in ognuno di noi il senso di squadra e di gruppo quale esempio sociale di singolo non in quanto tale, ma inserito all'interno di una comunità. I valori dell'amicizia, della solidarietà, della sana competizione, ovvero della capacità di far fronte comune avverso gli ostacoli eventualmente presenti, dovrebbero essere un elemento fondante della nostra società civile, senza discriminazione di alcun genere. Purtroppo, però, con il passare degli anni si rischia di perdere questa visione, poiché possono subentrare delle dinamiche perlopiù estranee allo spirito originario di una qualsiasi competizione sportiva. Le gare, infatti, spesso sembrano essere al centro di un giro di affari, soprattutto in relazione a quegli sport di maggiore esposizione mediatica, e questo ha di certo favorito la proliferazione di interessi economici legali e illegali connessi ai risultati delle competizioni, sminuendo il valore autonomo dello sport. L'indotto che il sistema sportivo italiano - e non solo - ha generato consiste in un proliferare di interessi economici di rilevante entità, al punto che attorno ad esso si è andato sviluppando un consistente mercato illegale volto a interferire con il regolare svolgimento della competizione. Infatti, il mercato delle scommesse illegali offre agli utenti margini di rendimento particolarmente elevati, in grado di attirare non solo singoli malfattori ma anche organizzazioni criminali che utilizzano questi canali per riciclare denaro proveniente da attività delittuose. Lo scopo della Convenzione del Consiglio d'Europa sulla manipolazione di competizioni sportive è proprio prevenire, individuare e combattere le partite truccate e la conseguente manipolazione di queste ultime, ovvero tutte le possibili modifiche intenzionali e irregolari dello svolgimento o del risultato per ottenere un indebito vantaggio personale o a favore di terzi. La convenzione, in altri termini, mira a rispondere a tutte le possibili intromissioni illecite che hanno di fatto svuotato il senso originario dello sport ed è per questo che il provvedimento di ratifica è stato approvato all'unanimità dalla Commissione giustizia senza alcuna proposta emendativa. Un simile atteggiamento politico testimonia la volontà di quest'Assemblea, e quindi del Governo del cambiamento, di voler approvare con speditezza e all'unanimità un provvedimento che serve al Paese per proteggere il mondo sportivo dal pericolo di infiltrazioni della criminalità organizzata volte alla commissione di delitti di frode e di corruzione. La ratifica della Convenzione, in un quadro normativo internazionale, rappresenta uno strumento ad hoc in grado di riunire le misure preventive e repressive per un'efficace lotta alla manipolazione delle competizioni agonistiche e potenziare al contempo il profilo della cooperazione internazionale. Ogni Stato è perciò tenuto ad adottare strumenti di prevenzione e coordinamento interno, di educazione e sensibilizzazione degli operatori e scambio delle informazioni con gli altri Paesi del Consiglio d'Europa, a partire - ad esempio - dall'identificazione di una piattaforma nazionale operativa che, in conformità con le norme interne, funge non solo da centro di raccordo statale dei dati raccolti e di smistamento verso gli altri soggetti coinvolti, ma informa altresì le autorità internazionali circa il verificarsi di possibili reati e della necessità di cooperazione. La Convenzione si pone quindi a completamento di un percorso già iniziato a partire dal 1989 e nello specifico mira a rendere più rigoroso il regime delle conseguenze patrimoniali derivanti dagli illeciti penali sopraesposti. Il disegno di legge di ratifica estende la misura ablativa della confisca per equivalente anche ai casi di esercizio abusivo delle scommesse e di frode sportiva. Ad oggi, le fattispecie incriminatrici in commento sono soggette alla disciplina generale delle misure di sicurezza previste dall'articolo 240 del codice penale, non consentendo, quindi, la confisca per equivalente del prezzo o del profitto del reato, determinando una minore capacità di aggressione ai capitali illeciti accumulati attraverso le condotte di frode sportiva e illecita gestione delle scommesse su eventi sportivi. Al contempo, si interviene sul decreto legislativo n. 231 del 2001, prevedendo la responsabilità amministrativa delle società e degli enti per far fronte all'applicazione di tale istituto ai reati in argomento, al fine di determinare una maggiore capacità di aggressione ai capitali illeciti accumulati, appunto, attraverso le condotte di frode sportiva e illecita gestione delle scommesse sugli eventi sportivi. Questo disegno di legge di ratifica della Convenzione del Consiglio d'Europa sulla manipolazione di competizioni sportive vogliamo dedicarlo a tutte le generazioni che, indossando la maglia del proprio atleta, sono certe di assistere a uno spettacolo vero di sport, senza alcun tipo di condizionamento esterno, in quanto lo sport deve essere sinonimo di prevenzione e legalità. Per questi motivi il MoVimento 5 Stelle voterà convintamente sì all'approvazione del provvedimento in esame.
2019-02-27	M5S	TavernaPaola	L'Italia solo cinque anni fa si trovava un condannato che sedeva ancora in Parlamento, dopo essere stato per venti anni al Governo a suon di leggi ad personam; era appena finito un Governo tecnico che scriveva le leggi solo per l'Europa e ne stava per iniziare un altro che le leggi le faceva per amici, banche, banche degli amici e amici delle banche.
2019-02-27	PD	RampiRoberto	Quindi, non prendiamoci per i fondelli, perché il rispetto di questa istituzione - su cui abbiamo sentito bellissime parole pochi minuti fa - si esercita nei fatti e nei comportamenti. Vediamo di avere rispetto di queste istituzioni, di noi stessi, del ruolo di questo Paese e del nostro essere membri fondatori del Consiglio d'Europa. Facciamo la nostra parte e diventiamo protagonisti della politica internazionale in termini di politiche culturali, invece che fare la figura barbina che stiamo facendo ormai da mesi tutte le settimane.
2019-02-27	PD	RampiRoberto	Signor Presidente, prima di esprimere il nostro parere vorrei capire veramente che cosa stia succedendo dietro a questa Convenzione di Faro. La Commissione cultura del Senato si è espressa in cinque minuti, all'unanimità, e tutti i Gruppi hanno votato a favore del provvedimento: questo avveniva nell'autunno scorso. Il Presidente della delegazione italiana al Consiglio d'Europa, che è un componente della Camera del Gruppo del Movimento 5 Stelle, si è impegnato personalmente, in mia presenza e di tutti gli altri componenti della delegazione, a procedere a tale ratifica. Stiamo parlando di un testo, colleghi della Lega, che parla della valorizzazione delle tradizioni e delle identità. È veramente un mistero; stiamo facendo una figura incredibile di fronte al mondo, inserendo tutte le settimane all'ordine del giorno il provvedimento e tutte le settimane rinviandolo alla settimana successiva. Ho l'impressione che il Parlamento non abbia la libertà di decidere, perché il testo si porta in Aula, poi se qualcuno è favorevole lo vota e se qualcuno è contrario non lo vota, se la maggioranza sarà favorevole verrà approvato, se la maggioranza dei senatori sarà contraria verrà bocciato. Non c'è alcun approfondimento da fare, ma questo non lo dico io, lo dicono i vostri colleghi, di tutti i Gruppi (con cui vi prego di consultarvi per le vie brevi nei prossimi cinque minuti) che erano presenti in Commissione cultura e che lo hanno approvato. Se lo hanno approvato loro vuol dire che l'approfondimento non è necessario.
2019-02-27	PD	SbrolliniDaniela	Signor Presidente, il provvedimento che ci accingiamo a votare oggi era già stato votato in prima lettura alla Camera alla fine del 2017, ma poi non arrivò al Senato a causa della fine della legislatura. Si tratta di un testo che anche noi consideriamo molto importante, perché con il provvedimento di ratifica andiamo a colpire un fenomeno in continua crescita in tutta Europa ormai dagli anni '80 in poi. Con i nuovi strumenti, intendiamo combattere, prevenire, individuare e contrastare a livello europeo il fenomeno delle manipolazioni delle competizioni sportive, delle scommesse illegali e della corruzione in un settore tanto strategico anche per il nostro Paese e per l'Europa, nonché del gioco d'azzardo, in tutte le forme che purtroppo non solo sono sempre più in crescita dagli anni '80 ad oggi, ma - ahimè - sono anche sempre più nelle mani della criminalità organizzata. Come leggiamo sui giornali e vediamo nei programmi televisivi, sono spesso coinvolti anche molti sportivi professionisti. Per questo motivo, il Partito Democratico aveva già portato il provvedimento all'attenzione della Camera dei deputati, nella scorsa legislatura, e voterà oggi a favore, perché è necessario non solo mettere un freno, ma soprattutto iniziare a dare dei messaggi positivi e mettere in prima linea il tema dell'etica sportiva e del fair play finanziario. Ci auguriamo che tutti i Paesi possano ratificare e dare esecuzione alla Convenzione in oggetto, così da dare un messaggio alto e valoriale dello sport. Per questo motivo, nella scorsa legislatura abbiamo investito sull'educazione sportiva, sulle regole, sulla disciplina e sul sacrificio, nonché sulla ricerca di testimonial positivi e di atleti che fanno tanto per il nostro Paese, rendendoci orgogliosi nel mondo. È pertanto necessario colpire e contrastare, con strumenti omogenei in tutta Europa e misure forti, non solo sanzionatorie, quello che è realmente un crimine. Ciò può essere fatto solo se c'è una piattaforma europea in grado di fermare per tempo i flussi finanziari tra gli operatori di scommesse illegali e i consumatori. Quindi, è necessario intervenire fin dall'inizio e, a tutti i costi, bloccare le agevolazioni e i contributi a favore di coloro che si sono resi responsabili di tali reati. Noi amiamo lo sport e vogliamo che rimanga fuori dalla criminalità. Siamo talmente convinti di ciò che non solo voteremo a fare del provvedimento, ma ci auguriamo anche che il tema possa diventare davvero strategico in altri provvedimenti che esamineremo sia nelle Commissioni competenti, che in Assemblea. Ribadisco, in conclusione, che il Partito Democratico voterà a favore del provvedimento in esame.
2019-03-05	M5S	TurcoMario	Di fronte a questo problema sociale ed economico non mi sembra che l'Europa e i precedenti Governi abbiano introdotto misure idonee. Per non affrontare il vero problema della crisi bancaria sono stati, infatti, concessi finanziamenti a un tasso dello zero virgola alle banche e imposti livelli assolutamente alti di patrimonio rispetto agli impieghi; è stata introdotta inoltre la svalutazione crescente dei crediti deteriorati in percentuali definite e in tempi contingentati entro i tre anni per i crediti non performing loan (NPL) privi di garanzia ed entro sette anni per quelli con garanzia reale. Queste ultime prescrizioni, del tutto sganciate dal contesto economico in cui l'impresa opera e dalla diversa efficienza territoriale del sistema di giustizia italiano, sono anch'esse ingiustificabili. Infine, la nuova riforma promossa dall'Unione europea sugli NPL sta determinando un altro importante fenomeno che potrebbe compromettere persino la sopravvivenza stessa del sistema bancario italiano. Trattasi della cessione di interi portafogli crediti in sofferenza a società finanziarie specializzate, prevalentemente internazionali. In conclusione, al di là delle cause che hanno inciso sulla situazione economico-finanziaria e sulla perdita dell'80 per cento di valore di Banca Carige, rimane discutibile l'intervento di commissariamento da parte di BCE sia per la perentorietà di applicazione di un regolamento europeo sia per i possibili effetti economici e giuridici anche di natura costituzionale che non mancherà di produrre. Sta di fatto che il sistema delle regole europee e dei controlli non ha permesso di evitare la crisi di una delle banche storiche italiane, la Carige, nata nel 1483. In venti anni, chi ci ha preceduto è stato capace di distruggere ciò che è stato costruito in sette secoli. Concludo questo mio breve intervento citando un passo del canto VI del Purgatorio del divino poeta, che, a proposito dell'occupazione dei popoli nordici sull'Italia, ebbe a dire: «Ahi serva Italia, di dolore ostello, nave senza nocchiere in gran tempesta, non donna di provincie, ma bordello».
2019-03-05	PD	CominciniEugenio	Per l'eventuale ricapitalizzazione statale, sappiamo tutti bene che sarebbe necessaria l'autorizzazione dell'Unione europea, perché l'eventuale intervento non si deve configurare come aiuto dello Stato vietato dalle norme europee. Proprio questa mattina, la commissaria europea alla concorrenza, Margrethe Vestager, durante la sua audizione in Senato, ha affermato che le leggi contro gli aiuti di Stato esistono per dare sostegno alle banche, consentendo di mantenere la stabilità finanziaria, ma che l'altro obiettivo è fare in modo che la concorrenza fra le banche sia equa e che i contribuenti non finiscano per pagare un conto troppo salato. Un principio difeso in più di cinquecento casi in Europa, ha detto la Commissaria europea.
2019-03-06	FI	ConzattiDonatella	Abbiamo sentito parole molto costruttive - anche ieri dalla commissaria Vestager - in quest'Aula. Abbiamo sentito che si può e si vuole modificare il bail in; che si può diluire la normativa sugli NPL; che si vuole andare verso la costruzione di un sistema bancario unitario, che guardi non solo alla vigilanza europea, ma anche a una stabilizzazione unitaria europea. Ma come si può costruire tutto questo continuando a fare polemica con tutti in Europa, con tutti gli Stati? È un atteggiamento insopportabile, a parte il fatto che va davvero nella direzione opposta rispetto a quella unica utile all'Italia. Da parte della politica, abbiamo sentito delle boutade assurde, che hanno fatto schizzare lo spread e hanno fatto perdere 300 miliardi al sistema Italia. La capitalizzazione delle banche è calata drasticamente, di un terzo, a causa dello spread, e non c'era una tempesta finanziaria, niente di tutto questo, ma c'erano solo sciocchezze che venivano dette continuamente contro tutti e senza un fondamento economico. Ne dico una fra tutte, giusto per dare l'idea dell'immensità di tali sciocchezze: è stato detto che si potevano non restituire 250 miliardi di prestiti alla BCE, oppure che c'era un piano B per uscire dall'euro. Sono affermazioni dannosissime. A questo punto, voglio porre una questione abbastanza forte. Se tutto questo fa male alle banche in bonis, fa ancora peggio alle banche che, come Banca Carige, da anni soffrivano ed erano in difficoltà. Qui c'è una responsabilità e non solo del management - ovviamente sarà la magistratura ad indagarla - ma anche di chi conduce il Paese. A livello legislativo, c'è da fare molto sia in fase ascendente verso l'Europa sia in fase discendente a livello italiano e immagino che la Commissione di inchiesta sulle banche possa servire a questo. Al contrario, l'idea che ci siamo fatti fino a adesso è che essa possa essere solo un proseguimento dei talk show o un luogo dove fare inquisizione sulle responsabilità del passato. Non spetta alla politica fare inquisizione, ma spetta alla magistratura appurare le responsabilità. Non spetta poi alla politica nemmeno ingerirsi nella vigilanza. Abbiamo però visto che il Governo vuole mettere in discussione le scelte dei vertici di Banca d'Italia e imporre nomine discutibili in termini di indipendenza rispetto alla Consob. Banca d'Italia e Consob sono agenzie indipendenti, a garanzia del sistema, a garanzia degli investitori, a garanzia dei risparmiatori, e quindi non è tollerabile, in base alla Costituzione e per l'Italia che noi conosciamo, questo tipo di ingerenze della politica. Questo non è costruttivo: è un atteggiamento che ha messo fortemente in discussione un sistema bancario che andava ripensato con grande lungimiranza. Il fondo di ristoro per i risparmiatori: un grandissimo slogan; peccato che - come è stato confermato nelle lettere informali e naturalmente ieri dalla commissaria - sia una norma contraria alle regole che tutti conosciamo e che il Governo conosce sugli aiuti di Stato, perché crea un'ingiustificata concorrenza tra banche, com'è naturale. Perché, allora, non si sono volute adottare soluzioni molto più ragionevoli, come avere dei lodi certi dell'arbitrato Consob? Volevate monetizzarlo dal punto di vista elettorale? Pare lo abbiano capito: non vi votano nemmeno più. Veniamo all'augurio, che non può essere che quello per un'Italia che deve essere vista come un sistema unitario e interdipendente. Non esiste dicotomia tra lavoratori e imprese; non esiste dicotomia tra risparmiatori e banche e non esiste un Governo che possa stare in maggioranza e possa dirigere il Paese che non abbia chiaro che lavorare per i cittadini è lavorare a favore di un sistema interdipendente. Quello che abbiamo sentito fino ad oggi, un costante essere contro, è il ruolo di una forza di opposizione. Se non siete in grado di governare il Paese, fate quello che siete capaci di fare: tornate all'opposizione. Noi votiamo Carige.
2019-03-06	FI	MallegniMassimo	Il mio capello, anche se corto, è a disposizione. Dicevo che il problema non sta tanto nel decreto ministeriale, che comunque era necessario e importante, ma nella norma, nella famosa legge n. 242 del 2016, rispetto alla quale ci si chiede da chi sia stata approvata. Dal Parlamento? Da quest'Assemblea del Senato? No, l'ha approvata in sede deliberante una Commissione in cui gran parte dei componenti era assente. A quella seduta di Commissione in cui è stata approvata la legge in sede deliberante, Forza Italia non ha partecipato, perché non condivideva il principio, le finalità né gli obiettivi di quella norma; in compenso hanno partecipato i Gruppi Partito Democratico, ovviamente ispiratore della norma, MoVimento 5 Stelle, Nuovo Centrodestra e il Gruppo per le Autonomie e da soli, 14 o 15 persone su 315, hanno approvato una norma che si è insinuata nelle strade, nelle piazze, nelle famiglie, nelle imprese, nella vita quotidiana di tutti i giorni. Questo è il tema. Se facciamo finta che nulla sia accaduto, la cosa è ancora più grave: territorio, giovani, cultura della legalità, luoghi oscuri, impossibilità e incapacità da parte delle Forze dell'ordine di fermare un' escalation assurda, perché non esistono droghe leggere e droghe pesanti; esistono le droghe e questo è un altro concetto caro a tutti noi. Esistono le droghe e basta. Dovete sapere che nel 2017, quindi l'anno in cui il provvedimento è stato efficace, c'è stato l'11,5 per cento in più di sanzioni elevate dalle Forze dell'ordine per l'utilizzo di sostanze stupefacenti. Dovete sapere che gli incidenti stradali con feriti e morti nell'anno 2017 sono stati 1690, con una percentuale significativa, paragonata alla percentuale dell'anno precedente, legata all'utilizzo di sostanze stupefacenti. Dovete sapere che negli Stati Uniti, all'interno degli Stati in cui c'è stata la legalizzazione della cosiddetta droga leggera, si è registrato un aumento del 6 per cento di mortalità dovuta ad incidenti stradali, e tutti legati all'utilizzo di stupefacenti. Ora, la questione è, appunto, questa. Quello che noi oggi vogliamo capire nel dibattito parlamentare (e io spero che emerga anche, alla fine, nel voto finale) è se coloro i quali non hanno partecipato a questo disastro legislativo e che oggi potrebbero avere i numeri per poter ribaltare il risultato hanno la voglia di farlo. C'è la voglia di farlo? Io spero anche in coloro i quali all'epoca l'hanno sostenuta perché, quando il Governo uscente, quindi precedente a questo, prima di andare via, attraverso la figura del segretario generale del Ministero della salute, chiese al Consiglio superiore di sanità un punto di vista, un parere, sulla commercializzazione e l'utilizzo della cosiddetta cannabis, anche in percentuale ridotta (la cosiddetta cannabis light ), il Consiglio superiore di sanità dette delle risposte lapidarie. Quindi, non Massimo Mallegni o Forza Italia, ma il Consiglio superiore di sanità ha affermato che per le caratteristiche farmacocinetiche e chimico-fisiche, tali sostanze possono penetrare e accumularsi in alcuni tessuti, tra cui cervello e grasso, ben oltre le concentrazioni plasmatiche misurabili; che tale consumo avviene al di fuori di ogni possibilità di monitoraggio e quindi gli effetti psicotropi che questi possono produrre, sia a breve che a lungo termine sono pericolosi; e, ancora ha affermato: «così da evitare che l'assunzione inconsapevolmente percepita come 'sicura' e 'priva di effetti collaterali' si traduca in un danno per se stessi o per altri». Insiste il Consiglio superiore di sanità ritenendo, relativamente alla questione dell'utilizzo delle cosiddette infiorescenze di cannabis che: «in forza del parere sopra espresso circa la loro pericolosità, qualunque ne sia il contenuto percentuale, pone certamente motivo di preoccupazione e raccomanda che siano attivate, nell'interesse della salute individuale pubblica, in applicazione del principio di precauzione, misure atte a non consentire la libera vendita dei suddetti prodotti». Ebbene, invece, cosa succede? Che ad ogni angolo di strada abbiamo quelli che, probabilmente, nel Nord Europa si chiamano coffee shop. Abbiamo luoghi in cui si vende la cannabis light in ogni bevanda, nei prodotti, nelle caramelle, nei dolcetti. Ma solo per chi ha figli e per i ragazzi vi è questo problema? No. Il problema si pone anche per le persone ultraquarantacinquenni, perché quello è un altro momento difficile nella vita, in particolare in una fase così problematica dal punto di vista socio-economico. Ci sono persone che dopo i quarantacinque o i cinquant'anni perdono il lavoro, e si ritrovano ad affrontare serie difficoltà economiche che talvolta non consentono alle famiglie di andare avanti. E qualcuno cosa fa? Affoga questi dispiaceri in una praticità di recupero di sostanze stupefacenti. Concludo, Presidente, chiedendo un impegno del Governo - e spero di tutti i colleghi che si ritengono contro la legalizzazione della droga - ad emanare urgentemente, a seguito di un parere espresso dal Consiglio superiore di sanità, un provvedimento per la sospensione immediata della commercializzazione di tutti i prodotti e della cosiddetta cannabis light; ad attivarsi con urgenza prevedendo una regolamentazione più stringente delle modalità di coltivazione e commercializzazione della canapa; a valutare l'opportunità di destinare in altro modo le risorse economiche di cui al comma 1 - perché gli diamo anche 700.000 l'anno a questi per andare a fare drogare i nostri figlioli
2019-03-06	LN	BagnaiAlberto	A questo è legata una questione, sempre di ordine metodologico. Nella mia relazione ho parlato del fatto che l'episodio del quale ci occupiamo, come tanti altri, ha due ordini di motivazioni: una motivazione di ordine generale, la recessione, della quale qui tutti oggi siamo consapevoli, e una motivazione legata alla malagestione, perché naturalmente siamo tutti umani, anche i manager delle banche, e possiamo essere solleciti a interessi particolari o possiamo commettere errori di valutazione. Vorrei portare all'attenzione dell'Assemblea il fatto che, in uno studio di due anni fa (se non vado errato), Luigi Zingales, che è uno dei più eminenti economisti italiani, insieme a Angeloni e a Bofondi, ha fatto una valutazione della genesi dei non performing loan italiani, per capire da cosa dipendessero questi non performing loan. La sua valutazione quantitativa è la seguente: la percentuale di non performing loan attribuibili a fenomeni di mala gestio si colloca fra il 4 e l'8 per cento. Chi è un po' familiare con la statistica (qua ce ne saranno molti) sa che una percentuale simile è statisticamente quasi irrilevante. Il problema è sistemico. E allora, se il problema è sistemico, questo esalta la considerazione fatta dal collega Grimani, perché i problemi sistemici, che in un mercato finanziario interrelato e integrato come quello che abbiamo voluto costruire (forse con una certa avventatezza) qui in Europa necessariamente dipendono anche dai comportamenti di operatori in altri Paesi, non possono essere lasciati, quando si tratta di risolverli, unicamente sulle spalle delle autorità e delle collettività nazionali. Non mi soffermo qui su un altro tema che è stato più volte evocato, cioè che questo provvedimento sia una copia, che abbiamo fatto come voi (o come loro) e che l'altra volta eravamo contrari. Questo è un tema politico, a mio avviso, anche se ci sono dei dati di fatto che vanno messi in evidenza per verificare se veramente questo episodio sia la fotocopia di altri episodi. Magari di questo preferirei parlare con maggiore ampiezza in fase di dichiarazione di voto. Qui vorrei sollevare, avviandomi a concludere, un altro tema di carattere generale, che ho visto emergere in moltissimi interventi nel corso della discussione generale (non cito i colleghi, perché ritengo che sia meglio non farlo). Mi riferisco al tema della tutela del credito locale. Ognuno di noi ha esperienze nei propri collegi e sa cosa significa quando le istituzioni del credito territoriale incorrono in situazioni di crisi. Sa cosa significa questo per il mondo della piccola e media impresa e sa cosa significa questo per gli artigiani e per le famiglie (insomma, per la popolazione in generale). Vorrei fare due rapide considerazioni, che sono anche queste di ordine culturale (visto che la discussione generale ha volato alto). Io non capisco molto quando viene detto che dobbiamo affidarci al mercato più che alle banche e che dobbiamo sostituire il debito con il finanziamento sul mercato. Certo, la parola debito ha una valorizzazione negativa e quindi è chiaro che, nel momento in cui il credito bancario viene chiamato debito, già lì è implicito che si vuole mettere l'interlocutore in una posizione di inferiorità tattica e che si vuole demonizzare il lavoro che gli istituti di credito fanno in quanto intermediari bancari. Ma ci vogliamo ricordare del fatto che il mercato, quello su cui strutturalmente si finanziano le grandi aziende, sbaglia e sbaglia pesantemente? Sbagliano le banche, ma anche il mercato, che spesso sbaglia di più. La crisi di Wall Street o della Lehman Brothers sono state crisi di mercato e hanno lasciato cicatrici profonde sulla storia economico-finanziaria mondiale. Non vorrei che entrassimo in questa strana ottica per cui da un lato c'è la banca piccola, localistica, familistica, corrotta e con un debito brutto e, dall'altro, c'è il mercato rigeneratore, sano, incorrotto, moralizzatore e finanziatore delle buone pratiche aziendali perché non è così nei fatti e non è così neanche nella volontà o - forse dovrei dire - nella capacità operativa del regolatore europeo, che ieri è venuto qui a dirci che lui non si preoccupava del fatto che, per esempio, la gestione delle sofferenze fosse in mano a un oligopolio. L'oligopolio non è il mercato, ma un posto dove quattro o cinque persone si mettono d'accordo per fare il prezzo. Mi avvio a concludere. Credo di aver risposto a pressoché tutti i temi sollevati. Torno, però, sull'esigenza di tutelare il credito territoriale, il patrimonio delle casse di risparmio e il patrimonio delle banche di credito cooperativo, che è fortemente avvertita da questo Governo, tanto più in un momento in cui vediamo profilarsi all'orizzonte un nuovo rallentamento dell'economia mondiale e in cui è assolutamente indispensabile che la parte sana della nostra economia reale non sia affidata all'isteria collettiva dei cosiddetti mercati, ma sostenuta da un sistema creditizio vicino ai territori e alle loro esigenze.
2019-03-06	LN	BagnaiAlberto	Tra l'altro, va anche detto che per quel che attiene al tema generale della supervisione, noi dovremmo essere promotori in Europa di un ripensamento generale dell'approccio che viene adottato, perché l'approccio basato sulla valutazione del rischio nella determinazione dei livelli di capitale proprio ieri sul «Financial Times» veniva seriamente messo in questione per il semplice motivo che si basa largamente su valutazioni delle banche. Siccome le banche vanno in crisi quando non sono in grado di valutare le circostanze, appoggiarsi alle loro valutazioni per decidere quale banca è in crisi comporta un dato ovvio: una rilevante sottovalutazione del rischio che poi si riflette sull'emergenza di incidenti come quelli del quale qui oggi ci dobbiamo occupare. C'è quindi proprio un problema di logica dell'approccio e questo è un problema culturale che convoca tutti noi; non è un problema di destra o di sinistra, su questo credo che saremo d'accordo. Quello che è di destra o di sinistra forse è la volontà di imporre una visione di interesse nazionale ai tavoli sovranazionali, sempre nell'ambito della solita considerazione di cornice che o l'Europa dimostra di essere un luogo efficiente per la mediazione di interessi diversi, oppure dimostra di non avere particolare ragione di esistere. Infatti, risolvere con conflitti bilaterali o anche multilaterali i nostri problemi è qualcosa che in Europa abbiamo sempre fatto. Sono sempre molto scettico quando si demonizza il conflitto: il conflitto occorre che emerga e che sia gestito in modo efficiente. L'idea che avremo la pace per sempre ce la possiamo dimenticare. Ci saranno sempre dei problemi; il punto è chi paga per questi problemi.
2019-03-06	M5S	EvangelistaElviraLucia	Perché non è riuscito a farsi sentire in Europa? Perché questa direttiva non è stata contestata quando era il momento di inserirla nell'ordinamento giuridico italiano? Dopo il recepimento, infatti, si è passato il tempo a cercare di non far scattare il bail in. Lo stesso governatore della Banca d'Italia Ignazio Visco invitò l'allora Governo Renzi ad avviare una revisione della direttiva UE, ma niente è cambiato da allora e la legge è rimasta quella. Tante sono le direttive comunitarie che l'Italia non applica, seppure pagando sanzioni che oggi - possiamo dire - ci sarebbero costate molto meno di tutti i miliardi spesi finora per salvare i risparmiatori, con danni invece irreparabili alla fiducia nelle banche da parte dei cittadini. Concludo, Presidente, rivolgendole gli auguri di buon compleanno.
2019-03-06	M5S	MollameFrancesco	Signor Presidente, onorevoli colleghi, rappresentanti del Governo, mi pare che si sia fatta un po' di confusione nell'esame di queste due mozioni, perché la canapa o cannabis è una pianta dalle molteplici funzioni e funzionalità, ed è una pianta della quale non si butta via niente. La legge n. 242 del 2016 ha cercato di normare, come primo passo, un ambito che, oltre a riguardare la salute di tutti noi, concerne il comparto economico della nostra agricoltura, spesso considerato di subordine. Preciso che la storia della cannabis è assai antica. È una pianta che certamente va rivalutata al di là di ogni fuorviante pregiudizio. Era utilizzata già per costruire cordami, tele per navi, carta e per estrarre essenze per fini medici. Diffusissima nel Nord America, ma anche in Italia (fino al secolo scorso), Paese che fu grande esportatore di fibre verso le varie marinerie d'Europa. Poi, circa un secolo fa, in epoca di proibizionismo, fu messa al bando col pretesto delle intrinseche proprietà psicotrope ed iniziò così il suo declino. Oggi però l'Organizzazione mondiale della sanità, dopo accurate valutazioni, ha raccomandato di togliere l'intera pianta di cannabis dalla tabella IV delle sostanze pericolose della Convenzione unica sugli stupefacenti del 1961, ovvero da quella tabella che contiene le sostanze dannose e di valore medico e terapeutico estremamente ridotto. L'Organizzazione mondiale della sanità chiede altresì l'inserimento di determinate preparazioni farmaceutiche a base di cannabis nella tabella III della medesima Convenzione. Ma è opportuno distinguere la canapa o cannabis light, contemplata dalla legge n. 242 del 2016, dalla cannabis che definiamo medica, utilizzata e coltivata per fini farmaceutici. La pianta della canapa è utile per produrre fibre naturali, farina, oli, birra, cosmetici e farmaci naturali. È altresì in grado di rilasciare un considerevole quantitativo di materiale organico nel suolo, aumentandone la fertilità, ed è anche di contrasto alla desertificazione e alla perdita di biodiversità. Può essere assai utile nella rotazione colturale; si presta molto facilmente al metodo biologico ed è da considerarsi una grande risorsa in termini di bioeconomia circolare. L'interesse più recente per le piante da fibra in genere, e per la canapa in particolare, è dovuto fondamentalmente all'opportunità di riuscire a realizzare biomateriali per diverse tipologie di manufatti, sostituendo così le fibre sintetiche. Sotto il profilo commerciale è importante evidenziare che il fenomeno della vendita di prodotti derivanti dalla canapa industriale si è velocemente diffuso in Italia, unitamente al crescente interesse per i cannabinoidi non psicoattivi quali, ad esempio, il cannabidiolo (CDB) utilizzato per prodotti cosmetici. Sul tema, come già qualcuno ha avuto modo di esporre, si è espressa una recente sentenza della Corte di cassazione (sezione VI penale, n. 4920 del 2019) che ha stabilito che dalla liceità della coltivazione della cannabis, così come previsto dalla legge n. 242 del 2016, derivi anche la liceità della diffusione dei suoi prodotti contenenti il principio attivo THC in misura inferiore allo 0,6 per cento. Nel senso che i prodotti con THC inferiore allo 0,6 per cento non potrebbero più considerarsi (ai fini giuridici), sostanze stupefacenti. Sempre questa pronuncia ha stabilito la valenza del principio generale secondo il quale la commercializzazione di un bene che non presenti intrinseche caratteristiche di illiceità deve, in assenza di specifici divieti o controlli preventivi previsti dalla legge, ritenersi consentita nell'ambito del generale potere delle persone di agire per il soddisfacimento dei propri interessi. Il MoVimento 5 Stelle conosce bene la tematica e, già durante la scorsa legislatura, ha promosso il rilancio della filiera della canapa con azioni concrete e con l'avanzamento di una proposta poi diventata legge. Mi riferisco alla già citata legge n. 242 del 2016, che nasce per mettere le basi per un importante comparto dell'economia agricola. La coltivazione di tale pianta, che avrebbe dovuto determinare una delle possibilità di crescita del settore, purtroppo, è stata arrestata a causa di aspetti determinanti non regolati dalla stessa legge. Di recente, la comunità scientifica ha posto sempre più attenzione al possibile impiego dei diversi principi attivi derivanti dalla cannabis medica, fra i più importanti: il cannabidiolo (CBD), sostanza non riconosciuta come psicotropa, ed il tetraidrocannabinolo (THC), sostanza psicotropa, da destinare a molteplici finalità terapeutiche. Nella letteratura scientifica si trovano innumerevoli ricerche volte a testimoniare gli enormi benefici riscontrati dall'impiego dei principi attivi; questi studi ed il crescente interesse della ricerca lasciano intendere come tali derivati possano in un prossimo futuro assumere una grande rilevanza e valenza per le scienze farmacologiche. Attualmente in Italia è consentito, a persone che possiedono una prescrizione medica, acquistare tali sostanze presso le farmacie che dispensano la cannabis ad elevato tenore di THC. Molti farmacisti eseguono tali preparazioni galeniche nel rispetto della normativa vigente, seguendo le indicazioni riportate nella prescrizione medica che riporta il valore di THC da conferire alla preparazione, partendo dalla materia grezza (infiorescenze essiccate di cannabis medica) reperibile sul mercato farmaceutico e acquistata dalle farmacie che ne hanno fatto richiesta. Secondo norma, tale preparazione deve essere fatta con procedura estemporanea e ad personam e non può, quindi, essere preparata in lotti. Procedura pertanto già assai farraginosa. Solo una parte del fabbisogno interno viene soddisfatta dall'Istituto farmaceutico militare di Firenze, che non riesce a soddisfare le richieste di una domanda interna in continua crescita. Il resto della cannabis ad uso medico proviene dall'estero secondo canali ufficiali ed i prezzi per i pazienti raggiungono anche valori proibitivi. A questo punto, si rende evidente la necessità di reperire possibilmente in Italia la materia prima e di snellire le procedure di preparazione galenica ad uso terapeutico. Inutile celare la possibilità che oggi, attraverso Internet e in un mondo sempre più globalizzato, chiunque possa aggirare regolamenti e norme e farlo molto facilmente. Sarebbe auspicabile promuovere la ricerca per riuscire a estrarre e separare dalla canapa industriale tali principi attivi, ciò previo un rigoroso controllo, così da ottenere un aumento della produzione che porterebbe a un auspicato abbassamento dei prezzi. Tale procedura potrebbe mettere il nostro Paese in linea con altri Paesi europei e con gli Stati Uniti e il Canada, che stanno investendo molto in ricerca su questi nuovi farmaci e sull'estrazione dei cannabinoidi da materiale grezzo. La possibilità di estrarre tali principi attivi da poter impiegare in campo farmaceutico potrebbe rilanciare l'interesse verso la coltivazione della canapa industriale a pieno campo, nel rispetto della attuale normativa di riferimento e favorire l'apertura di centri di lavorazione sul nostro territorio, con conseguente incremento dell'occupazione. Ringraziando il Governo per la disponibilità che ha dimostrato, concludo, secondo quanto già detto in premessa, vista la confusione che si è creata in quest'Aula sul tema e sulle due mozioni, per tutte le ragioni su esposte oltre che per certi argomenti delle mozioni in esame che a vario titolo riteniamo retrivi e anche fuorvianti, annunciando il voto contrario del MoVimento 5 Stelle su entrambe le mozioni.
2019-03-06	PD	DAlfonsoLuciano	Signor Presidente, vorrei essere utile alla riflessione dell'Assemblea, aiutandomi con la citazione dell'ultimo sforzo editoriale del ministro Savona, ministro in carica, candidato alla Presidenza della Consob; un candidato discusso, probabilmente non discutibile. Il testo che ci offre ha per titolo «Una politeia per un'Europa diversa, più forte e più equa». Dovremmo avere la pazienza, la forza e l'intelligenza di trovare anche in tema di questioni bancarie e in merito al decreto-legge l'anima, la sua politeia. Sempre avendo riguardo allo sforzo un po' difficoltoso che ha messo in campo Savona - è stato da lui prodotto e poi ricomperato dal Ministero con una generosità particolare rispetto allo sforzo editoriale - voglio provare a realizzare uno sforzo senza oneri per la riflessione dell'Assemblea. Vorrei allora soffermarmi su alcune domande: serviva il decreto-legge Carige? In quali termini? Serviva esattamente in questo momento? C'è un'alternativa? Ci sono stati dei precedenti? Si dovrebbe produrre una risposta onesta a queste domande, che non sia da incendio della ragione. Sul tema delle banche, cari colleghi, abbiamo assistito e patito all'incendio della ragione, soprattutto nell'ultima legislatura, quella prima dell'attuale, per la quale avrei voluto essere presente, perché il poter dire adesso su questo argomento, se avessi potuto contare sull'esperienza da spettatore, sull'incendio della ragione dell'ultima legislatura, sarei stato di sicuro più efficace, più convincente, più capace anche di comunicazione immaginifica. Ora non voglio realizzare l'incendio della ragione. Voglio dire che non c'era altra iniziativa che quella che è stata assunta. È per questo che i Gruppi parlamentari voteranno, per la maggior parte, a favore, totalmente convergenti salvo alcuni distinguo, che però produrranno un voto di responsabilità. Sappiamo infatti che Banca Carige non è esattamente un elemento di abbellimento della città di Genova: Banca Carige è una delle infrastrutture grazie alle quali si dovrà rideterminare la ripresa del volo, del largo della città di Genova, dopo la vicenda del ponte Morandi, che non ha riguardato soltanto un ponte, ma ha rappresentato proprio la caduta di fiducia nel futuro. Banca Carige ha avuto sofferenze e difficoltà. Noi abbiamo sentito tre autorità in Commissione: il ministro Tria, il vice direttore generale Panetta - leggo questa mattina, candidato alla direzione generale - e il vicariato innominabile di Consob. Abbiamo anche seguito il punto di vista di alcune figure accademiche, le quali, tutte, ci hanno detto che il decreto-legge in esame è in perfetta continuità con quello precedente, di cui appunto si è parlato. Serve, allora, questo provvedimento e serve con le sue caratteristiche. Tuttavia, dobbiamo sapere che il procedimento di ristrutturazione si è solo attivato, onerosamente per precauzione, sulla finanza pubblica; ma, per completare il cammino, servirà che il mercato si faccia carico della rigenerazione di questa banca. Si è sbagliato quando si è detto, da parte di figure che hanno un ruolo di Governo in questa maggioranza, che la via d'uscita sarebbe stata la nazionalizzazione. Si parla a caso, se si parla in questi termini. Noi dobbiamo fare in modo che il mercato produca la soluzione, sapendo che la normativa può essere anche di facilitazione - ad esempio - sul piano fiscale, come ci hanno suggerito gli auditi in Commissione: lavorare su una normazione che faciliti, dal punto di vista fiscale, procedimenti di riaggregazione, di ingrandimento e ristrutturazione. Probabilmente, infatti, devono essere ripensate anche le dimensioni di Banca Carige rispetto allo scenario territoriale, salvaguardandone la capacità di essere banca del territorio. Sappiamo anche, cari colleghi senatori, che non dobbiamo farci cogliere di sorpresa, attrezzando ulteriori strumenti per la vigilanza, per fare in modo che non ci siano più quelle debolezze pagate e patite in passato. Dobbiamo fare in modo - ad esempio - che coloro i quali hanno patito la sfortuna di una banca che ha conosciuto sfortuna, i risparmiatori, siano risarciti, evitando, però, che la norma sul risarcimento venga saccheggiata dalla politica. Anche questo è stato detto dal ministro Tria in audizione. Il concepito normativo del Governo funzionava; poi il Parlamento l'ha saccheggiato, per ragioni elettorali, e adesso c'è una fase di stanca, c'è la palude, tant'è che anche la commissaria Vestager è venuta a ripeterci che vi sono difficoltà sulla procedura da attivare per quanto riguarda il ristoro dei risparmiatori traditi. Cosa serve allora? Evitiamo di metterci la polemica politica, la lettura ideologica. Evitiamo di incendiare la ragione, quando trattiamo di istituzioni fondamentali per l'economia, per la società e per il futuro. Giorgio Ruffolo diceva che non sempre il denaro depositato è lo sterco del diavolo: quando il denaro depositato è funzionale a progetti di vita, di ambizione delle imprese e del territorio, esso diventa molla, funzione. Sappiamo che è per questa ragione che la Costituzione ha stabilito, all'articolo 47, la tutela del risparmio, la sua custodia rispettosa, la sua protezione e, dall'altra parte, il controllo dell'uso del credito. Su questa base, il rispetto della delicatezza e della gravità di questo argomento deve tenere lontano lo spettacolo dell'incendio della ragione, che è esattamente ciò che è accaduto nella scorsa legislatura. Noi oggi votiamo a favore. Voi del Governo avreste dovuto farlo anche l'altra volta.
2019-03-06	PD	GrimaniLeonardo	Sicuramente, come abbiamo potuto leggere e verificare, la crisi di Carige è dovuta a problemi relativi al management. Il susseguirsi di cambiamenti nella struttura governativa non ha sicuramente fatto del bene alla banca. Ma il dato più rilevante è rappresentato dall'enorme massa di crediti deteriorati, frutto di una grave crisi economica che ha caratterizzato anche l'economia ligure, soprattutto nei settori dei trasporti marittimi e immobiliare. Il punto di riflessione è però il seguente. Occorre superare, una volta per tutta, l'ipocrisia dell'attuale maggioranza. Il provvedimento che stiamo esaminando è identico a quello che venne approvato nel 2016 dal Governo di centrosinistra. Non è un fattore di poco conto, perché intorno a quel provvedimento venne costruita una demagogica campagna di attacco al Governo di centrosinistra. Se andiamo a leggere il decreto-legge 23 dicembre 2016, n. 237, ci accorgiamo che quello in esame ne è un perfetto copia e incolla. Per approvarlo sono bastati dieci minuti, in una seduta del Consiglio dei Ministri convocata di notte affinché la notizia non avesse troppo clamore. Riecheggiano le parole che, nel 2016, i rappresentanti del MoVimento 5 Stelle e della Lega, che si opposero al provvedimento, pronunciarono nelle Aule parlamentari: «Non date i soldi alle banche!». Oggi, ci si ritrova ad approvare in fretta e furia un provvedimento identico. I due partiti che allora non votarono il provvedimento sono gli stessi che oggi ne approvano uno identico, sconfessando la pura demagogia dei loro atteggiamenti istituzionali di allora. Non esiste una contrapposizione politica su questi temi. Le banche sistemiche vanno salvate per evitare che l'economia crolli e salvare gli aspetti che caratterizzano l'economia reale, soprattutto i posti di lavoro. Si tratta di un concetto che dovrebbe valere sempre e non diventare mai materia di contesa elettorale. Sarebbe utile capire ora quale deve essere il futuro di Carige. Il Ministro, nell'audizione presso le Commissioni congiunte di Camera e Senato, ha auspicato una soluzione di mercato. Il vice premier Di Maio ha invece più volte elogiato i vantaggi di una banca di Stato. Credo che, alla luce delle esperienze registrate in questo Paese, le banche commerciali di Stato non hanno certo brillato per efficienza o etica. La nazionalizzazione deve essere l'ultima istanza e, comunque, temporanea. Ritengo che per dare un futuro a Carige bisogna fare un'analisi chiara della situazione italiana. Molti istituti si stanno sottraendo e appaiono sempre meno interessati ad acquistare Carige. Soprattutto, per incentivare l'aggregazione, che può essere una via di uscita, bisogna isolare la mole di crediti deteriorati, che è ancora un problema rilevante. In questo senso, come previsto nelle proposte migliorative che abbiamo presentato al provvedimento, occorre estendere lo schema di garanzia dello Stato sulle cartolarizzazioni delle sofferenze (cosiddetta GACS), che nel nostro Paese ha già consentito di ridurre il volume dei crediti deteriorati, portandolo da 360 a 200 miliardi di euro. Inoltre, occorre sostenere la Società per la gestione di attività - la SGA - che è l'intermediario finanziario che si occupa del recupero dei crediti deteriorati. La stabilità finanziaria è una condizione necessaria per la tutela del risparmio. La liquidità depositata in banca è spesso - anzi, quasi sempre - l'unica protezione economica a disposizione dei cittadini, soprattutto di quelli che non hanno molte possibilità di diversificazione. È pertanto fondamentale tutelare i risparmiatori e far sì che ci sia la certezza di essere rimborsati per coloro che sottoscrivono obbligazioni o azioni senza una piena comprensione dei rischi. Inoltre, c'è un aspetto non secondario e molto rilevante, che è il completamento dell'unione bancaria. A mio avviso, c'è una contraddizione forte tra la supervisione e le decisioni sulla gestione delle crisi, che ha una connotazione europea, e la garanzia di stabilità finanziaria, che è una questione strettamente nazionale. L'unione bancaria va quindi completata perché è la chiave per ricostruire la fiducia dei cittadini nei confronti dell'Unione europea. L'obiettivo deve essere costruire un sistema che garantisca la stessa tutela ai risparmiatori di tutta Europa. Solo così potrà essere reciso il circolo vizioso tra crisi bancarie e crisi del debito sovrano. Solo così potremo affrontare le crisi giocando d'anticipo. Per questo credo sia stato sbagliato l'atteggiamento di attacco a Bankitalia e alla Consob che avete promosso negli ultimi mesi, soprattutto in un periodo di grande volatilità finanziaria dei mercati. Io credo che il miglior obiettivo che ci dobbiamo dare sia garantire a questo Paese un percorso di crescita. È fondamentale che, parallelamente all'attenzione ai problemi finanziari e alla cura della stabilità finanziaria, ci sia una strategia di crescita importante. Noi ci troveremo nei prossimi mesi di fronte a un cambiamento di scenario. Avremo un aspetto fondamentale, che è la conclusione del sostegno della Banca centrale europea al nostro sistema bancario (con il quantitative easing che termina). A giugno le nostre banche dovranno ricominciare a ripagare gli strumenti di liquidità offerti dalla Banca centrale. Lo spread è costantemente più alto della media europea. Credo che con la recessione, con i dati che abbiamo e che caratterizzeranno il 2019, si correrà il rischio di aumento delle sofferenze. Secondo me dobbiamo allora impegnarci - e lo dovete fare soprattutto voi che siete al Governo - verso una strategia di crescita, abbandonare la politica di decrescita ostile agli investimenti e dovete impegnarvi a rilanciare le infrastrutture e una politica per l'attuazione dell'unione bancaria. Abbiamo bisogno di scelte e non di recriminazioni. Abbiamo bisogno di guardare al futuro e non di cercare i capri espiatori. C'è bisogno di un periodo in cui tornino a primeggiare l'etica della responsabilità e soprattutto la centralità della responsabilità della decisione. Non è più possibile continuare sulla ricerca dei capri espiatori: è sempre colpa di qualcun altro, una volta dell'Europa, una volta di quelli che c'erano prima. È una strada sbagliata. Noi voteremo il provvedimento in esame con convinzione a patto che il tema in questione non diventi più un elemento demagogico di contesa elettorale.
2019-03-06	PD	PinottiRoberta	Il provvedimento contiene due opzioni diverse sul futuro della banca, che però a nostro avviso è giusto mettere in campo contemporaneamente: la garanzia per le passività di nuova emissione e l'intervento sul capitale, la cosiddetta ricapitalizzazione precauzionale. La garanzia sui bond senior è funzionale alla prioritaria ricerca di una soluzione di mercato per Carige. Questa è l'opzione migliore, che meno impegna risorse pubbliche e più valorizza il patrimonio della banca. Nel corso dell'audizione nelle Commissioni finanze congiunte di Camera e Senato, il ministro Tria ha detto - lo cito ancora - che il Governo auspica la soluzione di mercato per Banca Carige; il presidente Conte ha ribadito in Europa lo stesso concetto, ma diverse e destabilizzanti erano state le dichiarazioni dei dioscuri del Governo, in particolare del vice premier Di Maio, che inopinatamente aveva parlato di nazionalizzazione della banca, affiancando a ciò anche attacchi contro la Banca d'Italia, che indeboliscono il Paese in un negoziato difficile e dall'esito non scontato. Noi riteniamo positivo che, dopo la conversione del decreto-legge con un ampio concorso delle forze politiche, si possa dire che il Parlamento auspica la soluzione di mercato per Banca Carige, facendo attenzione a quegli errori di mercato a cui ha fatto riferimento il senatore Bagnai e ripresi dall'intervento del collega Errani. Non è però in contrasto con quest'obiettivo la predisposizione di una possibile ricapitalizzazione precauzionale, che consenta il contemporaneo ingresso dello Stato nel capitale della banca. Ancorché onerosa, la ricapitalizzazione è ciò che consente di rendere chiaro, a chi fosse interessato ad un'acquisizione di Carige, che non si può negoziare all'infinito contando sull'ulteriore indebolimento della banca. In tal caso, infatti, ci sarebbe l'intervento statale per evitare il fallimento. La successiva collocazione avverrebbe comunque a valori di mercato, poiché la ricapitalizzazione precauzionale ha comunque carattere provvisorio, proprio come nel caso del Monte dei Paschi di Siena. Si tratta di una soluzione di ultima istanza, che noi non invochiamo né auspichiamo, ma che, se si rivelasse necessaria, non dovrebbe essere ostacolata dal Meccanismo unico di vigilanza e dalla Commissione europea sulla base di interpretazioni restrittive e improprie della direttiva sul risanamento e la risoluzione delle banche e della comunicazione sugli aiuti di Stato del 2013. Al riguardo, sarebbe bene che il Governo, invece che isolarsi attaccando Paesi come la Francia, che in questo campo possono avere interessi simili ai nostri, si attrezzasse per un difficile negoziato in Europa che, come sempre accade, richiede capacità di fare alleanze e credibilità verso gli interlocutori. La BCE ha commissariato Banca Carige con un provvedimento d'urgenza, che probabilmente sconta anche il calo di credibilità che questo Governo ha determinato in questi mesi, che già abbiamo pagato con l'aumento dello spread e dei tassi di interesse. Chi ha a cuore il destino di Carige, per quel che rappresenta per la Liguria, per i posti di lavoro, per le imprese e i risparmiatori e per gli stessi azionisti, si deve preoccupare in questo momento di unire e non di dividere, con l'obiettivo primario della tutela della stabilità finanziaria e del risparmio nazionale, da perseguire anche attraverso un confronto costruttivo con le istituzioni europee. Ciò perché è proprio grazie al dialogo portato avanti dai precedenti Governi che l'Italia ha ottenuto quella flessibilità nell'applicazione delle regole europee sulla gestione delle crisi bancarie che ha consentito gli interventi su Monte dei Paschi di Siena e sulle banche venete e che oggi è alla base del decreto-legge su Carige. Consideriamo questo decreto-legge in totale continuità politica con le scelte fatte negli anni passati, non solo perché si muove nello stesso quadro normativo, ma anche perché sembra andare nella stessa direzione, cioè quella di favorire aggregazioni e acquisizioni che rafforzino la solidità del sistema. Concludo, signor Presidente, ricordando che Genova e la Liguria stanno vivendo un momento molto difficile dopo il crollo del ponte Morandi perché, nonostante il desiderio e la forza che la città sta dimostrando nel reagire, l'impatto economico di quel crollo ha effetti significativi e importanti sulle attività economiche della città e della Regione. A questo riguardo, voglio anch'io sottolineare come il piano industriale presentato sia un piano che prevede tagli draconiani sul personale e anche sugli sportelli. Quindi, invito il Governo a seguire con attenzione questa partita, che sarebbe un altro colpo ad una città e a lavoratori che sono in difficoltà. Tenendo conto di queste valutazioni, noi voteremo a favore. E voteremo a favore anche perché, per il Partito Democratico, indipendentemente dalla collocazione in maggioranza o all'opposizione, prevale l'interesse dell'Italia e l'interesse complessivo, in questo caso, della stabilità finanziaria.
2019-03-06	PD	PinottiRoberta	La stessa cosa ha dichiarato ieri il relatore facente funzioni, senatore Bagnai. Devo dire che ho apprezzato la relazione di ieri, che aveva tenuto toni molto tecnici e anche neutri. Mi sono un po' persa, invece, sul tono della replica odierna, in cui ad un certo punto ho sentito parlare di un'ossequiosità che ci sarebbe stata, da parte dei Governi precedenti, nei confronti dell'Europa. Vede, senatore Bagnai, non è molto utile, per contare in Europa, battere i pugni davanti alle telecamere italiane per far vedere che si conta. In realtà le battaglie si fanno ai tavoli giusti ed è molto più utile farle con determinazione lì, che non ostentarle a favore di telecamere in Italia.
2019-03-07	FI	PichettoFratinGilberto	Le economie tra Lione e Trieste, complessivamente, creano 1.200 miliardi di prodotto interno lordo: territorialmente, sono tra le più alte del mondo. Ma pensate solo al vantaggio turistico. Siamo a Roma e si potrebbe raggiungere Parigi in sette ore, utilizzando quella tratta. Che significato avrebbe, in termini di beneficio, per il sistema Italia? La discriminante, quindi, sta nell'altra scelta. La questione non scegliere a favore o contro la galleria, anche se, comunque, 25-26 chilometri sono già costruiti, dei discendenti, più sette della principale. La scelta sta tra l'essere al centro o alla periferia. Sta nel fare degli altri porti, Genova e Trieste, l'attracco naturale dei traffici mediterranei e tra Est-Ovest. Altrimenti, solo con un Nord-Sud (anzi, con un Sud-Nord, in questo caso) avremmo traffici semidomestici per l'Europa.
2019-03-07	FdI	LaRussaIgnazio	Il 21 settembre 1924 (capisco che si tratta di un'epoca che sicuramente fa inorridire la senatrice De Petris) viene inaugurato il primo tratto autostradale, la Milano-Varese, quella che diventerà l'Autostrada dei laghi; pochi anni dopo, viene inaugurata la Milano-Genova. Le autostrade? Ma perché non limitarsi ai viottoli di campagna? Costi e benefici? Non mi dilungherò troppo su quanto gli altri colleghi hanno detto e diranno, sul percorso incredibile dell'analisi costi-benefici, che prima era di 7,6 miliardi e che improvvisamente diventa di soli 2,2 miliardi al massimo di deficit e di impatto negativo. Non mi dilungherò nell'illustrare il danno enorme che il blocco degli appalti, cioè il blocco del TAV, provocherebbe. Dico che, oltre alle cose che hanno detto tutti (il ripristino delle aree, le penali, le mancate contribuzioni dell'Europa), io non credo sempre a ciò che dice Confindustria. Però Confindustria, attraverso il suo presidente Boccia, sostiene che perderemo, solo per quello, 50.000 posti di lavoro. Poco male; gli diamo il reddito di cittadinanza e il problema è assolutamente risolto. Risparmiamo di qua e poi diamo i soldi a quelli che perdono il posto di lavoro.
2019-03-07	FdI	NastriGaetano	Vi sono una rete globale, possibilmente da realizzare entro il 2050, che mira a garantire la piena copertura del territorio dell'Unione europea, e una rete centrale, che sarà realizzata entro il 2030 ed è basata su un approccio di corridoi che dovranno includere almeno tre modalità differenti di trasporto attraverso almeno tre Stati membri e prevedere anche l'accesso ai porti marittimi. In tale contesto, la rete centrale è articolata in nove corridoi principali, quattro dei quali interessano appunto l'Italia. Uno è il corridoio Mediterraneo che attraversa il Nord Italia da Ovest a Est. A tal fine, il completamento delle infrastrutture di collegamento risulta certamente essenziale per ridurre il deficit infrastrutturale italiano, sostenere la competitività delle nostre imprese - come dicevo prima - nonché per garantire l'integrazione dell'Italia nello sviluppo europeo. Il nuovo asse ferroviario tra Italia e Francia - e, più nello specifico, tra Torino e Lione - rientra, come sappiamo, all'interno del corridoio mediterraneo. Noi di Fratelli d'Italia, insieme alla stragrande maggioranza degli italiani, da sempre siamo promotori e anche sostenitori della TAV, i cui principali obiettivi sono di diverso tipo. Vi sono sicuramente obiettivi di tipo economico, per rendere più competitivo il treno per il trasporto di persone e merci; di carattere ambientale, per ridurre il numero di TIR sulle strade; di carattere sociale, per connettere meglio tra loro e valorizzare le diverse aree presenti all'interno del nostro Paese. Tra i principali vantaggi della Torino-Lione occorre aggiungere soprattutto il dimezzamento dei tempi di percorrenza dei passeggeri, l'incremento della capacità nel trasporto merci e la riduzione del numero di camion. Oggi ci sarebbero circa 600.000 camion in meno su strada, tra l'altro anche in considerazione del delicato ambiente alpino. I dati più recenti dimostrano che ogni anno tra Italia e Francia passano circa 3 milioni di mezzi pesanti e, se le previsioni dell'Osservatorio sull'impatto della nuova linea fossero rispettate, dopo otto anni dalla sua apertura si assisterebbe a un trasferimento di 20 milioni di tonnellate da strada a rotaia e di 38 milioni dopo trent'anni. Per quella data, se il flusso di merci tra Italia e Francia rimanesse stabile ai valori odierni, vale a dire intorno ai 40 milioni di tonnellate, potrebbe essere assorbito al 95 per cento dalla ferrovia, determinando così una riduzione di circa 3 milioni di camion che attraversano il confine. Al di là di ogni valutazione legata alle questioni formali, è ben noto che, essendo questo un trattato internazionale, l'adesione dell'Italia al progetto non può essere sicuramente cancellata o modificata con un tratto di penna. Ogni giorno di ritardo penalizza non sono le Regioni del Nord che vengono attraversate dalla linea, ma anche l'Italia intera. Non è nemmeno il caso di ricordare come siano in gioco penali a carico dell'Italia e, soprattutto, è in gioco la credibilità del Paese. Per quanto riguarda le penali, proprio oggi si è parlato di circa 833 milioni di euro. In merito alla credibilità del Paese poi, non può passare a livello internazionale che, ogni volta che cambia il Governo, i trattati possano essere modificati o addirittura sostituiti. Sicuramente l'Italia non ci fa una bella figura. Aggiungo che fonti nazionali e comunitarie hanno stimato in 3,4 miliardi di euro gli oneri a carico dell'Italia in caso di sospensione definitiva della TAV, considerando i costi legati alla rescissione dei contratti, agli appalti già avviati, al ripristino degli scavi; chiaramente, oltre a tutto questo, sarebbero a carico dell'Italia anche le penali, come ho prima detto. La mancata realizzazione imporrebbe, infatti, anche la messa in sicurezza degli oltre 26 chilometri già scavati e l'adeguamento del tracciato del Frejus. Non è nemmeno il caso di ricordare i posti di lavoro in ballo per quanto riguarda quest'opera e il rischio di creare ulteriore disoccupazione: tutto questo creerebbe gravi problemi sociali. Il problema principale, oltre a quelli che ho citato poc'anzi, è che l'Italia resterebbe tagliata fuori dalle vie dello sviluppo europeo, a vantaggio di collegamenti a Nord delle Alpi. Analogamente non dimentichiamo che - come ho detto prima - i porti di Trieste e Genova rischierebbero di veder diminuire i loro traffici, perdendo l'occasione di un collegamento vitale con i mercati dell'Europa centrale. Vedete, quindi, che i problemi sono più di uno. Lo stesso dicasi anche per l'Interporto di Novara, un nodo cruciale per le direttrici Nord-Sud ed Est-Ovest, che proprio lì vanno a incrociarsi. Non dimentichiamo che le incertezze del Governo sul destino dell'opera hanno portato alla nascita di tantissimi movimenti di opinione, composti dalle maggiori associazioni di categorie del Paese, e quindi non solo piemontesi, ma anche nazionali, e da numerosi amministratori locali che hanno manifestato, a più riprese, la volontà e il massimo sostegno alla realizzazione dell'opera: ciò avrebbe dovuto far riflettere il Governo e indurlo a confermare la TAV come elemento importante per lo sviluppo del nostro Paese. Avviandomi alla conclusione del mio intervento, le richieste che il Gruppo Fratelli d'Italia chiede al Governo sono principalmente due. In primo luogo, chiediamo al Governo di adottare le iniziative di competenza affinché possa tenersi, sussistendo i presupposti di legge, un referendum consultivo sulla realizzazione del progetto TAV Torino-Lione nella stessa data nelle Regioni interessate dalla tratta nazionale del corridoio Mediterraneo: parliamo del Piemonte, della Lombardia, del Veneto e del Friuli-Venezia Giulia. In secondo luogo, chiediamo di adottare tutte le iniziative che consentano alla società concessionaria Telt di procedere immediatamente con la pubblicazione dei bandi di gara per la realizzazione del tunnel di base. Non si può continuare, con il tira e molla di tutti i mesi trascorsi; un giorno il progetto TAV si realizza, uno non si fa, l'altro non si capisce. Adesso il Governo cerca di trovare una soluzione che sarebbe l'ennesima novità, ovvero una mini TAV di cui chiaramente nessuno sa nulla. È inoltre corretto parlare dei numeri, e sul punto non si può barare. Il costo del tunnel transfrontaliero è pari a 8,6 miliardi di euro, come certificato da un ente terzo, di cui il 40 per cento a carico dell'Unione europea; il 35 per cento - circa 3 miliardi di euro - a carico dell'Italia e il 25 per cento della Francia. Non solo: l'Europa si è resa pronta, proprio in questi giorni, ad aumentare la sua quota. L'Italia non può permettersi di fermarsi a causa dei mal di pancia del MoVimento 5 Stelle. Si tratta, Presidente, di un pregiudizio chiaramente demagogico contro il progresso e lo sviluppo del nostro Paese. Fratelli d'Italia farà tutto ciò che è possibile per dare continuità a un'opera che riteniamo fondamentale e strategica per il nostro Paese.
2019-03-07	M5S	AirolaAlberto	Fino ad oggi sono state realizzate solo attività di riconoscimento geologico, comprese quelle in Francia, perché, più volte, anche la Francia ha fatto un passo indietro. La Corte dei conti francese molto chiaramente - e ho qua il documento (Espone un documento) - ha detto che l'opera è troppo cara e consiglia di ammodernare quella esistente. In più, ha ricordato alla Francia che anche altri Paesi, come Slovenia e Ungheria, hanno preferito migliorare l'esistente, piuttosto che imbarcarsi in opere costosissime e inutili. Più volte l'Europa, che ha decine di progetti ad alta priorità, ha modificato la destinazione dei fondi ad altri Stati membri. Inoltre, persino il Portogallo ha rinunciato all'opera senza pagare un centesimo di penale, pur avendo già ricevuto parte dei finanziamenti. Quindi, per favore, non parlateci della grande linea Kiev-Lisbona, perché vi fareste ridere dietro.
2019-03-07	M5S	PirroElisa	La posizione più ricorrente è anche la più interessante politicamente: dobbiamo andare avanti per non perdere i finanziamenti europei e far lavorare le imprese (sostenuto anche ieri dal neo segretario del Partito Democratico, Zingaretti, a Torino). Quindi, l'opera va fatta, non perché serve, ma perché ci danno una parte dei soldi per farla. Quindi, per avere qualche milione dall'Unione europea (comunque soldi pubblici, che in parte diamo noi all'Europa), ne spendiamo miliardi di nostri: e poco importa se serve o no.
2019-03-07	M5S	PirroElisa	Raccontano che senza questa linea saremmo tagliati fuori dall'Europa e che comprometteremmo il corridoio Mediterraneo previsto dall'Unione europea e non la tratta Lisbona-Kiev, che non esiste più perché il Portogallo si è sfilato già nel 2012 e senza pagare alcuna penale. Nulla di più falso, comunque, perché il corridoio Mediterraneo è costituito, per la maggior parte, da linee ferroviarie tradizionali e autostrade e non da linee ad alta velocità.
2019-03-07	M5S	PirroElisa	Sì, avete sentito bene: pagheremo il 58 per cento di un'opera nostra solo per il 22 per cento. È chiaro che la Francia ci chiede di farlo, glielo paghiamo in gran parte noi e l'Europa.
2019-03-07	PD	BitiCaterina	Signor Presidente, cercherò di rimanere nei tempi, avendo preparato solo dei brevi appunti. L'Istituto universitario europeo ha sede tra Fiesole e Firenze e siamo grati a chi ci ha preceduto per aver permesso, nella storia del nostro territorio, di accogliere con grande entusiasmo la proposta che fecero sei Paesi europei, già nel 1972, per creare tale Istituto universitario, con il fine di promuovere la ricerca e il perfezionamento nell'ambito delle scienze sociali, come effettivamente è avvenuto. Oggi l'Istituto universitario europeo è sostenuto da 22 Paesi europei; 600 studenti fruiscono di questa scuola di altissima formazione, che costituisce un unicum mondiale a questo livello; sono più di 70 i docenti e, all'interno del percorso di formazione, si avvicenda un numero ancora superiore di personaggi che, con seminari ed eventi particolari, crea davvero dei percorsi e un modello di formazione di altissimo livello. Signor Presidente, colleghi, il Protocollo aggiuntivo all'Accordo tra il Governo e l'Istituto universitario europeo, ora al nostro esame, propone di istituire un'altra scuola e un altro percorso formativo importantissimo, ovvero la Scuola delle politiche pubbliche transnazionali, che ha come obiettivo l'attivazione di percorsi di ricerca e di formazione su temi importanti della governance globale, quali la democrazia, i diritti, la finanza, il commercio, i cambiamenti climatici e la diplomazia; tutti temi che sono o almeno dovrebbero essere veramente cari all'Assemblea e tutti noi dovremmo forse guardare a questa istituzione con un senso di apertura e di interesse maggiore, anche per il ruolo che svolgiamo in questa sede. A proposito del Protocollo all'Accordo fra il Governo e l'Istituto universitario europeo, mi permetto di sottolineare anche un altro fatto, che andrà a ricadere in maniera pratica sul territorio fiorentino e non soltanto con riferimento alla formazione dei tanti studenti che frequentano la scuola e provengono da più di 60 Paesi. Andremo a recuperare un importante e bellissimo contenitore, che adesso è vuoto, situato nel centro di Firenze, vicino all'Università, che finalmente potrà vivere una vita nuova e sarò mantenuto grazie al Protocollo in esame. Come abbiamo sempre detto, l'obiettivo fondamentale per il territorio di Firenze, che abbiamo perseguito fin dalle ultime legislature e dagli ultimi mandati amministrativi, è di trasformare, riformare, ristrutturare e far vivere i contenitori vuoti del centro città. Questo è sicuramente un punto del Protocollo che mi premeva di sottolineare. Signor Presidente, colleghi, concludo il mio intervento facendo riferimento a quello che ho detto poco fa, ovvero al fatto che tutti noi dovremmo guardare con interesse all'Istituto universitario europeo. Siete dunque invitati, colleghi, a venire a Firenze nei primi giorni di maggio per seguire l'iniziativa intitolata «The State of the Union», che ormai da anni a Palazzo Vecchio promuove la conoscenza, attraverso l'Istituto europeo, degli organismi europei e sappiamo quanto siano importanti per noi. Sono contenta che un provvedimento che vede l'Europa e la formazione europea di altissimo livello come centrali e prioritarie possa essere approvato con voto unanime dall'Assemblea del Senato, come spero. Per risolvere problemi globali non bastano e non sono adatte risposte nazionali, ma servono risposte di ampio respiro e sicuramente per noi l'Europa è il respiro che serve.
2019-03-07	PD	LausMauroAntonioDonato	Il ministro Toninelli taccia l'opera come inutile e dannosa. Il premier Conte sceglie di non scegliere e, in virtù del ruolo di garante, continua semplicemente a prendere atto della volontà dei suoi sostenitori politici, per di più su un tema tanto importante per ragioni economiche e di relazioni internazionali. Non credete che, arrivati a questo punto, gli italiani abbiano il diritto di sapere cosa pensate del TAV? Non credete sia necessario, opportuno e giusto che ci diciate nell'Aula del Parlamento, luogo principe del confronto istituzionale, cosa intendete fare della vicenda? Non credete sia giunto il momento di smettere di eludere le domande a cui non avete mai voluto o - a questo punto - saputo rispondere? Sono tanti gli interrogativi rimasti in sospeso. Quanto si spenderà se si porterà a compimento l'opera? Quanti sono i costi in caso di recesso? A quanto ammontano le penali in caso di non completamento? Avete ignorato le nostre domande e continuate a farlo in maniera irresponsabile. Oggi dovreste invece iniziare a dare risposte: lo dovete agli italiani e anche al ruolo che ricoprite. Le assunzioni di responsabilità sono passaggi della vita politica; non è rimandandole che si dura nel tempo, che si va lontano e si diventa credibili. È più semplice sostenere il Governo quando si devono distribuire zuccherini, ma è più complicato quando bisogna esercitare responsabilità politiche: vero, colleghi? La tattica è chiaramente quella di perdere tempo. Tuttavia, incombe a breve l'appuntamento dell'11 marzo, data entro la quale il consiglio d'amministrazione di TELT (Tunnel euralpin Lyon Turin) deve sbloccare i bandi per 2,5 miliardi di euro per il tunnel di base, pena la perdita di 300 milioni di euro di finanziamenti europei. Anche se questi bandi possono essere revocati entro sei mesi - come ha seraficamente dichiarato il ministro Toninelli - si corre il concreto rischio di perdere finanziamenti europei, di dover restituire i fondi già concessi e di essere estromessi dalla ripartizione per i prossimi cinque anni: non è roba da poco. Perdere tempo, continuare nel gioco del rinvio, guardare solo ai singoli interessi elettorali è la sola strategia che sa usare il Governo, oltre a quella delle chiusure. Chiudono grandi opere come la TAV o il Terzo valico, si chiudono i cantieri per sistemare strade, sottopassaggi, piste di aeroporto, ferrovie urbane, metropolitane e ponti, mentre un fantomatico decreto sblocca cantieri ha difficoltà a venire alla luce e stessa sorte tocca alla riforma del codice degli appalti. Tutto è bloccato. Crescono i timori e l'economia rallenta. Il Governo dispone sempre la chiusura, per non cominciare mai niente. Chiusure, contrasti, incertezze, rinvii, referendum della base e quant'altro sull'opera in questione: di fronte a questo stallo, la Commissione europea ha fatto sentire la propria voce, rimarcando il concetto che la linea Torino-Lione è un progetto importante non solo per la Francia e per l'Italia, ma per l'Europa nel suo complesso. Quella a cui assistiamo inermi è una crisi di credibilità, risultato inevitabile, dato dall'assenza di chiari e decisi provvedimenti di politica economica e industriale. È una crisi di credibilità certamente accentuata dalla posizione assunta nei riguardi della linea Torino-Lione. Non fare la TAV non vuol dire solo rinunciare a posti di lavoro e investimenti importanti, che possono rilanciare l'occupazione, lo sviluppo e il PIL, ma significa soprattutto condannare il nostro Paese a una sfiducia da parte del mondo delle imprese e a un ruolo marginale nei mercati internazionali. Un numero crescente di cittadini e imprese, lavoratori, associazioni, amministratori, sindaci, esponenti politici di tutta Italia chiedono, con sempre maggiore forza, il completamento della nuova linea ferroviaria Torino-Lione. La verità, ormai innegabile, è che i reali ostacoli alla realizzazione dell'opera sono da imputare alla caduta verticale dei consensi del MoVimento 5 Stelle nei confronti dell'altro partner governativo, testimoniata dalle recenti elezioni regionali, oltre all'avvicinarsi delle elezioni europee e, soprattutto, all'impossibilità di mantenere fede a tutte le mirabolanti promesse fatte in campagna elettorale, che tolgono al Movimento qualsivoglia intenzione di fare ciò che si prospetta essere il meglio per il Paese e fare invece ciò che torna utile al Movimento stesso. Siamo passati da dichiarazioni che alludevano alla volontà di trovare soluzioni tecniche, con l'analisi costi-benefici, a frasi del tipo: «Troveremo un accordo politico»; il tutto senza rendersi conto che non solo si cadeva in contraddizione con quanto sempre sostenuto, ma che si conferma quanto sostenevamo da tempo e cioè che la soluzione alla questione TAV è tutta politica. Altro che analisi costi-benefici: basta prendere in giro gli italiani! Mi chiedo se, qualora non ci fossero state mobilitazioni di piazza delle opposizioni e dei cittadini rispetto a questo vostro atteggiamento irresponsabile, la TAV sarebbe oggi un nodo politico da sciogliere. L'analisi costi-benefici sulla TAV Torino-Lione è stata oggetto di pesanti critiche per i gravi difetti logici con cui è stata condotta. Si è basata su dati risalenti al 2011; è stata quasi tutta incentrata sull'analisi dei costi presunti dell'opera, non tenendo conto degli obiettivi di benessere sociale attesi dalla sua realizzazione in termini di maggiore interconnessione del Paese con il sistema delle reti Trans-European Networks-Transport (TEN-T) europee, di incremento degli scambi commerciali e di maggiore mobilità per i cittadini. Lo stesso ordine degli ingegneri di Torino, riappropriandosi nel ruolo di tecnici che gli compete, parla nella sua controanalisi costi-benefici di errori e semplificazioni che hanno abbattuto i benefici e ingigantito i costi. Il tentativo è stato quello di dimostrare, al di fuori delle regole che disciplinano la redazione di una corretta analisi costi-benefici, che l'opera avrà un costo ampiamente superiore a quanto preventivato. Il documento non valuta invece se l'opera riesce a raggiungere lo scopo per cui è stata decisa e non calcola in modo analitico e completo i benefici monetari (ambiente, salute pubblica, sicurezza, mobilità) che sono a fondamento di qualsiasi investimento pubblico. Una seconda stesura dell'analisi richiesta dal Presidente del Consiglio dei ministri, in ragione delle critiche sollevate sul testo, ha ridotto l'impatto negativo dell'opera da 7,6 miliardi a 2,5 miliardi, confermando l'inadeguatezza e i difetti logici contenuti nel primo dossier costi-benefici. È chiaro dunque che il Ministro delle infrastrutture e dei trasporti avrebbe sottoposto al Parlamento e al Paese, nonché al Governo francese e all'Unione europea, un'analisi costi-benefici palesemente infondata e oggetto di successivi aggiustamenti da parte del Presidente del Consiglio che, per uscire dalla situazione di evidente contrasto fra le forze politiche della maggioranza, ha recentemente espresso un parere positivo sull'ipotesi di realizzazione della cosiddetta mini TAV, appoggiando la proposta avanzata dalla Lega come progetto originario della TAV Torino-Lione. Avviandomi alla conclusione, signor Presidente, la velocità della risposta economica e la competitività del nostro Paese dipendono in buona misura anche dalla realizzazione di importanti investimenti pubblici. Sulle grandi opere infrastrutturali si misura la capacità di un Governo di guardare al futuro e dotare il Paese di un sistema connesso, integrato con il resto dell'Europa e capace di creare crescita. I recenti dati diffusi dall'ISTAT sull'andamento della nostra economia rendono ancora più urgente l'avvio e il completamento di importanti investimenti pubblici. Colleghi, è un intervento in grado di incidere nei prossimi anni sulla crescita dei posti di lavoro, sul tasso di sviluppo del nostro Paese e non da meno sulla credibilità della nostra politica. Siete pagati per decidere: potete farlo e oggi fatelo.
2019-03-07	PD	MarinoMauroMaria	Inoltre, nel 2020 da +0,9 passeremo a +0,5. Forse i colleghi del MoVimento 5 Stelle non si preoccupano tanto di questi dati: Di Maio li chiama «numerini» e poi non è detto che sia a loro così chiaro il valore dello zero in rapporto alla virgola, visto che nella manovra della legge di bilancio nel rapporto deficit -PIL si è passati dal 2,4 al 2,04 con una nonchalance che faceva rabbrividire, pensando forse che gli italiani fossero un po' sciocchini e non cogliessero questo gioco delle tre carte. In terzo luogo, dire no al TAV significa - è stato ricordato anche adesso - non solo dover cambiare due leggi italiane, ma anche violare due regolamenti europei e comporta, soprattutto, la disdetta unilaterale da parte dell'Italia di un trattato, cosa per cui non esistono precedenti. Il tema della credibilità è serio in Europa perché la credibilità porta poi il rispetto. Noi rischiamo di perdere tutto ciò, per non parlare poi di quanto si ventilava ieri sera e che stamattina è riportato sui giornali. Mi riferisco alla cosiddetta clausola di dissolvenza. Facciamo partire i bandi TELT per 2,3 miliardi di euro con la possibilità di revocarli entro sei mesi. Capisco che questo vi fa scavallare le elezioni europee, ma con quale dignità potremo poi sederci intorno a un tavolo in Europa? Vi ricordo quanto è successo sulle banche, così colgo anche l'occasione per dire una parola contro la fantasiosa ricostruzione fatta ieri dal sottosegretario Villarosa. Oltretutto, lo informo che l'intervento sulle prime quattro banche è stato fatto prima che ci fosse il recepimento della bank recovery and resolution directive (BRRD) e che l'accelerazione nel novembre 2015 era stata fatta proprio per evitare che ci fosse l'applicazione del bail in, che non è mai avvenuta. Il bail in non è mai stato applicato perché in casi diversi noi siamo riusciti, grazie alla credibilità conquistata da ministri come Padoan, a farci rispettare. Credibilità, serietà, rispetto del principio di continuità dell'azione amministrativa: questi devono essere i nostri punti di riferimento. Voi state distruggendo questo patrimonio, che però non è vostro, ma di tutto il Paese. Se queste cose sono ben chiare, lo dobbiamo allora dire. Lo dobbiamo dire con la stessa chiarezza con cui il ministro Tria, in una trasmissione televisiva qualche giorno fa, ha ammesso chiaramente - sono le sue parole - che nessuno verrà mai ad investire in Italia se il Paese mostra che con un cambio di Governo non si sta più ai patti: si cambiano i contratti, si cambiano le leggi e le si rendono retroattive. Lo ha detto il Ministro dell'economia, a lui ispiriamoci. Il quarto punto, quello dell'analisi costi-benefici, è un po' particolare. Noi sappiamo che l'analisi costi-benefici è uno strumento importante per rendere più trasparente la discussione pubblica sulle opere. In un'epoca in cui è necessario evitare sprechi del denaro del contribuente, stabilire come allocarlo è sicuramente fondamentale. Lasciamo da parte le dure critiche al rapporto del gruppo di lavoro guidato dal professor Ponti, che in questi giorni hanno riempito i giornali e le trasmissioni televisive, anche se, dal mio punto di vista, una commissione come quella, senza doversi ergere a giudice imparziale, forse non dovrebbe nemmeno comportarsi come un avvocato, che deve dimostrare le tesi del cliente. Parliamo dell'analisi costi-benefici in quanto tale, anzi «delle» analisi perché, come è emerso chiaramente, ce ne sono due, che presentano dati anche piuttosto discordanti. La prima, mostrata - si dice - ai francesi, prima che la vedessero il Parlamento e una parte stessa del Governo, parla di un impatto negativo di 6.995 milioni di euro. La seconda, richiesta dal presidente Conte, ha ridotto l'impatto negativo a 2.225 milioni. Già la differenza è notevole, ma leggendo le relazioni si colgono elementi che non possono che preoccuparci. Rispettiamo l'autorevolezza di coloro che le hanno stese, ma c'è una domanda fondamentale sul trattamento di tasse e pedaggi. Viene infatti evidenziato come la diminuzione degli introiti per lo Stato nasca dalla diminuzione delle accise relative al transito su gomma e alla diminuzione delle entrate dei pedaggi autostradali per i gestori. A questo punto mi pongo una domanda di altro tipo: è positivo o no lo spostamento da gomma a ferro? È evidente che questa è una domanda di carattere politico. C'è, però, un altro elemento ancora più strano. I No TAV sostengono sempre che si spendano tantissimi soldi per un'opera che verrà utilizzata da pochi. La relazione, invece, dice che quanto più l'opera attira traffico, se si considerano le conseguenze, tanto più essa è uno spreco. C'è, quindi, una contraddizione veramente pazzesca; infatti, portando alle estreme conseguenze questo ragionamento, persino se ce la regalassero lo Stato ci perderebbe, partendo da quanto contenuto in quell'analisi. C'è chi ha argomentato questi elementi meglio di me, ma non possono non saltare agli occhi. Mi chiedo soprattutto: qualcuno ha considerato quali siano gli effetti della diminuzione delle accise e dei pedaggi rispetto alla riduzione delle tasse pagate dai cittadini che essa comporta? Anche su questo ci aspettiamo una risposta. L'analisi è stata costruita a livello europeo, ma si riverbera negativamente sul piano italiano. Soprattutto, gli stessi autori dell'analisi costi-benefici, in questa così claudicante relazione, non prendono in considerazione le valutazioni di più ampia portata. Prima facevo riferimento all'impatto positivo, sotto il profilo ambientale, del passaggio dalla gomma al ferro; ora faccio riferimento anche gli effetti macroeconomici che possono portare allo sviluppo di nuove iniziative industriali lungo tutto il suo percorso. Con questa considerazione, mi permetto di introdurre l'ultimo punto. All'inizio avevo detto che non vi era una dimensione locale: la TAV non è un problema locale, ma può diventarlo. Questo perché la crisi economica, che sembrava stesse passando, sta tornando alla ribalta. Personalmente, conoscendo l'importanza dell' export per Regioni come il Piemonte, non mi rassegnerò mai all'idea che Torino possa essere un punto in alto della cartina d'Italia. Mentre una volta lo sviluppo italiano era basato sulla logica del triangolo industriale Genova-Milano-Torino, recenti studi (cito innanzitutto il rapporto Giorgio Rota) hanno dimostrato che lo sviluppo futuro passa attraverso l'immagine del sette: Torino-Milano-Bologna-Firenze-Roma e Torino, in questo caso, rimane un punto in alto a sinistra. Se allora dobbiamo pensare al nostro futuro, dobbiamo anche riflettere su questioni che riguardano la vision futura. Quando leggo che Guido Montanari, vicesindaco grillino di Torino, sostiene che la TAV non esiste, che il futuro non è trasportare lavatrici, ma persone e idee, io rispondo che il problema non sono nemmeno più i numeri, non è la risibile analisi costi-benefici; il problema è l'idea di futuro che noi abbiamo. Un futuro che assomiglia pericolosamente al trapassato prossimo; magari fosse il passato remoto, quello citato da Pichetto Fratin con Cavour, che prevedeva la costruzione del tunnel del Frejus nel 1861. In conclusione, penso che i politici non possano essere tutti degli statisti, ma che debbano pensare alle generazioni future in primis; non devono essere nemmeno sondaggisti con la necessità di uscire dalla contingenza, con la volontà di guardare quello che i cittadini vogliono in quel momento: devono tornare ad avere vision. Penso che il MoVimento 5 Stelle e la Lega abbiano creato un Governo che è un'"ATI", da intendersi però non come un'associazione temporanea di imprese, ma d'interessi. Nel contratto di Governo è scritto: «Con riguardo alla linea ad Alta velocità Torino-Lione nell'applicazione dell'accordo tra Italia e Francia (…) ci impegniamo a ridiscutere integralmente il progetto»; è un ossimoro. Ma questa ATI, in realtà, finisce per essere una marmellata messa nel contenitore del contratto di Governo. La marmellata ha cominciato a fermentare. Volete un consiglio? Aprite il barattolo prima che i gas della fermentazione lo facciano scoppiare. Pensate al futuro del Paese invece che alle elezioni europee: non ve lo chiede il PD, non ve lo chiedono soltanto le piazze, le associazioni di categoria e i rappresentanti delle attività produttive, soprattutto ve lo chiedono le future generazioni, coloro che pagherebbero il frutto dei vostri errori.
2019-03-19	FI	CraxiStefaniaGabriellaAnastasia	Signor Presidente, onorevoli colleghi, giungiamo a questo nuovo Consiglio europeo con il consueto spread tra dichiarazioni, fatti e risultati che contraddistingue ormai l'agire di questo Governo e dei suoi azionisti. L'Italia si presenta a questo appuntamento ancora una volta sotto veste di osservata speciale, tanto dal punto di vista economico che per le sue determinazioni sul piano internazionale che costruiscono una sorta di Torre di Babele che getta una luce inquietante sul Paese. Si dice che la diversità è un valore. È vero, ma quando essa diventa confusione, quando essa assume contorni dell'incoerenza, dell'avventura e dell'improvvisazione, tanto più in un campo delicato quale quello della politica estera, un Paese perde di credibilità, mette a rischio le proprie alleanze, che sono di ordine culturale prima ancora che politico, e pregiudica il suo ruolo internazionale. Purtroppo è quello che sta avvenendo con una certa e preoccupante costanza. Non c'è una strategia, ma non si naviga neanche a vista. Continuate a parlare di un'Unione europea più forte e competitiva, che non ha bisogno di sostenitori fideistici. È una cosa giusta e sacrosanta che sottoscriviamo, ma non si capisce qual è il contributo che il Governo italiano intende dare in questa direzione. Ci sono solo generiche dichiarazioni di cambiamento che equivalgono, come nella miglior letteratura, a non cambiare nulla. E di cambiamento, anche sul tema dell'immigrazione e del necessario approccio europeo, francamente si è visto ben poco. Eppure si ripete che tutto è cambiato. Il Consiglio affronterà, tra le tante questioni - dalla Brexit al tema dei cambiamenti climatici - il nodo dell'economia. Per noi non è proprio un capitolo delle gioie. Dovrà infatti approvare, o meno, le priorità politiche strategiche dell'analisi annuale sulla crescita che gli Stati membri dovranno inserire nei propri programmi. Mi chiedo, e chiedo al Governo, con quale forza e credibilità l'Italia siederà a quel tavolo e dirà la sua su questo e su altri temi. Ma soprattutto, visto che il Governo critica le ricette comunitarie in materia economica - aggiungo non senza ragione - avrà la coerenza di votare contro questo dossier, o magari di cambiarne i contenuti previsti? Temo che, come nei precedenti casi, seguirà la corrente, salvo poi dichiarare a favor di telecamera l'esatto opposto. Ma, così facendo, non si fa il bene dell'Italia, né dell'Europa, tantomeno si diventa attori credibili. L'unica cosa che realmente è cambiata in questo lasso di tempo, ma in peggio, sono le previsioni economiche, che annunciano per l'Italia tempi bui e questo grazie anche ad un Governo - il vostro - che ha varato una manovra tutta a debito, priva di investimenti e di sviluppo. Non è un caso che il country report dello scorso febbraio, base per la discussione in materia economica che affronterà il Consiglio europeo, annoveri l'Italia, insieme alla Grecia e a Cipro, tra i Paesi che presentano «squilibri macroeconomici eccessivi». Grazie a voi nel Consiglio si parlerà della nostra Italia come un Paese "untore", che rischia con le sue politiche economiche balorde di travolgere l'intera Unione europea, che pure sui temi della crescita non è esente da gravi responsabilità. Di tutte le raccomandazioni al vaglio del vertice, il Governo italiano nella sua azione non ne ha recepita nemmeno una: non fa niente sul debito, niente per sostenere la produttività e non fa niente per far fronte a quelle che nel dossier europeo vengono chiamate le «sfide specifiche». In questo contesto il tema del memorandum con la Cina rappresenta la ciliegina sulla torta. Abbiamo assistito - in questo caso sì - ad un cambio di rotta silente, ma epocale, per la nostra politica estera, un cambio che finirà per scontentare tanto i nostri alleati storici (Europa ed USA, cui non ci lega solo un rapporto economico-commerciale, ma anzitutto di civiltà e di valori), tanto i nuovi "compagni" di avventura. Anche rispetto a questo mi chiedo con quale credibilità il Governo parlerà nel prossimo Consiglio europeo, che dovrebbe pronunciarsi a favore di ulteriori passi sul tema digitale, quando volete consegnare le nostre infrastrutture, anche quelle digitali, in mano ad una potenza straniera.
2019-03-19	FI	GasparriMaurizio	C'è quindi un riposizionamento che ci porta lontani dall'Occidente, un giorno a fare i camerieri dei cinesi, un giorno a fare gli apologeti di Maduro, un giorno a negare le appartenenze alla NATO e alle alleanze occidentali. Noi siamo per il sovranismo vero, quello dell'Italia e quello dell'Europa, non subalterno a nessuno. Qualcuno pensa di avere una corona in testa dai cinesi? Avrà un collare per essere trascinato al guinzaglio e noi a questo diremo sempre no.
2019-03-19	FI	GasparriMaurizio	Ma qual è la coerenza? Qual è la lungimiranza? La Via della Seta va bene, un bel treno da Pechino fino a non so dove va bene, ma le merci che arrivano a Genova o che arrivano a Trieste come viaggiano verso l'Europa? Arrivati a Chiomonte ci si ferma perché c'è la pausa di riflessione: è un'assurdità. Volete le connessioni a nostro svantaggio per farci colonizzare e non volete invece le connessioni a nostro vantaggio nel cuore dell'Europa. Altra bella coerenza.
2019-03-19	FI	GasparriMaurizio	Signor Presidente, il nostro Gruppo ovviamente sosterrà le nostre proposte di risoluzione, benché il parere del Governo sia purtroppo negativo. Prima di entrare nel tema principale di questo intervento e di questa sessione - noi abbiamo chiesto con insistenza che si parlasse anche e soprattutto della Cina, che prima non era stato nemmeno prevista - devo dire che anche il nostro Gruppo invita tutti a meditare sugli esiti problematici e fallimentari della Brexit, perché quello che sta accadendo nel Regno Unito non ha precedenti: non sono riusciti né a uscire né a rientrare; rinvii, bocciature, un Governo che sopravvive a esiti parlamentari disastrosi; nemmeno la presenza di un'autorevole, tradizionale e storica monarchia è riuscita a risolvere sin qui il problema. Questo lo diciamo per una meditazione. Questa Europa può non piacere, può essere da criticare, ma uscirne diventa difficile, se non impossibile, oltre che dannoso e pericoloso. Voglio dire anche al Governo, su altri temi, che ci sembra singolare il fatto che giorni fa un esponente della Lega abbia preso un'iniziativa anche simpatica e condivisibile: ha detto che bisogna riservare una certa quantità di spazio alla musica italiana. Io ascolto solo musica italiana (tra l'altro basta sintonizzarsi su una di quelle radio che fanno solo musica italiana e il problema è già risolto alla radice), ma qui si oscilla tra la difesa di una cultura popolare italiana - anche la SIAE e Mogol condividono questa battaglia - alla resa sul copyright che state facendo nel Parlamento europeo.
2019-03-19	FI	GasparriMaurizio	Voglio ricordare agli ambientalisti che se Greta andasse in Cina la arresterebbero, visto il livello di inquinamento e di inerzia sul piano ambientale. Abbiamo adesso in Europa il fenomeno di discussione dell'ecologismo precoce che va bene. Allora vediamo che succederebbe se andasse in Cina.
2019-03-19	FI	PerosinoMarco	La proposta del relatore Gasparri, dal punto di vista giuridico, è a mio avviso ineccepibile e possiamo riassumerla come segue. Il delitto di cui è stato accusato il Ministro dell'interno è grave (sequestro di persona aggravata, ex articolo 605 del codice penale). Ma la relazione del senatore Gasparri, approvata dalla Giunta delle elezioni e delle immunità parlamentari, sostiene trattarsi di un reato ministeriale e che l'indirizzo governativo - lo spiega bene, richiamando i fatti - più volte espresso in Senato dal presidente Conte e anche nei contatti con l'Europa, è stato chiaro: il Governo ha previsto una diversa regolamentazione e gestione dei flussi migratori; la responsabilità è comune con l'Europa, per cui chi sbarca in Italia sbarca in Europa; vi è una redistribuzione dei costi e dei migranti. Pertanto, peraltro e comunque, si è trattato dell'atto di tutto un Governo e, quindi, il movente è governativo e l'articolo 9, comma 3, della legge costituzionale n. 1 del 1989 esclude la responsabilità del Ministro. Credo tuttavia - e tornerò tra poco sui motivi strettamente giuridici - che, sotto sotto, questo dibattito riguardi altri aspetti, secondo quanto ho sentito dagli interventi dei colleghi. In realtà, si torna a parlare del tema dell'immigrazione, che abbiamo trattato diverse volte in quest'Aula, evidentemente con visioni politiche molto diverse, che corrispondono a visioni storiche, intellettuali e anche religiose in senso lato, in un periodo contingente molto delicato sul tema, dato che l'allarme terrorismo è sempre in atto e l'immigrazione è stata seguita e gestita dai Governi precedenti in maniera troppo lassista.
2019-03-19	FI	TestorElena	Abbiamo ancora tutti negli occhi il ridicolo braccio di ferro che avete fatto e perso con la Commissione per la vostra manovra economica e pertanto auspichiamo, sin da questo Consiglio europeo, una nuova fase di dialogo e confronto con i nostri partner, che vuol dire non accettare supinamente i Diktat - come avete fatto - ma confrontarsi su provvedimenti seri e concertati. Per farlo bisogna, però, dire cose credibili e - soprattutto - porle in essere. Come ho avuto modo di chiedere recentemente alla commissaria europea Vestager, il tema della concorrenza deve essere al centro del dibattito. Non è possibile che in Europa persista il fenomeno del dumping fiscale, ovvero di Paesi europei che fanno concorrenza sleale a colpi di ribassi sulle tasse, che tanto danneggia le nostre imprese. Cosa intendete fare per questo? Glielo chiedo, signor Primo Ministro, perché la vostra ultima impresa è - a quanto pare - consegnare il Paese in mano ai cinesi. Ma come, non siete orgogliosamente sovranisti? Sovranisti cinesi, forse? Dovete specificarlo, e qui mi rivolgo agli amici della Lega. Come potranno le nostre imprese, i nostri lavoratori e i nostri artigiani competere contro il gigante asiatico che non rispetta le nostre regole e che, quindi, riesce a offrire prodotti di scarsa qualità a basso prezzo? È maggiore l' import dell' export. Quindi, bene aprirsi agli investimenti cinesi, ma che ciò venga fatto con trasparenza. A proposito, se avrete la compiacenza di dirci qualcosa di più su questo accordo, non sarebbe male. Mi sembra che ci siano degli accordi bilaterali che lei oggi non ha citato (mi riferisco ai porti di Trieste e Genova). Occorre tutelare i nostri asset strategici, soprattutto nel rispetto dei nostri partner europei e delle nostre storiche alleanze. Veniamo ai temi ambientali, che finalmente sono al centro del dibattito. Voglio citare Sant'Ignazio di Antiochia, che ci dice: «Si educa molto con quello che si dice, ancor più con quel che si fa, ma molto di più con quel che si è». Vede, Presidente, noi rappresentanti delle istituzioni dovremo essere di esempio per i nostri concittadini. Ma, se poi un Ministro della Repubblica va in televisione a dire che ha comprato un SUV a diesel, come potete pretendere che gli italiani vi credano quando parlate di tematiche ambientali e chiedete loro di fare sacrifici in questo senso? L'alternativa al diesel c'è e si chiama trasporto ferroviario, di cui però non si parla in nessuna delle 227 pagine della relazione programmatica sulla partecipazione dell'Italia all'Unione europea, che ha redatto il precedente Ministro degli affari europei. A proposito, signor Presidente del Consiglio, le deleghe agli affari europei le manterrà lei? Per quanto tempo? Glielo chiedo, perché avremmo parecchie questioni da affrontare, specialmente per quanto riguarda la nuova programmazione dei fondi comunitari e le relative trattative in corso, che si stanno svolgendo a Bruxelles. Ho parlato di trasporto ferroviario, che tutto il mondo, tranne i consulenti del ministro Toninelli, sa essere il mezzo più ecologico ed efficiente. Quindi parliamo di TAV che, in termini di competitività, creazione di posti di lavoro e miglioramento delle condizioni ambientali, è un'opportunità straordinaria che state boicottando. Come intendete rafforzare le relazioni europee se venite meno ad accordi presi? Parliamo di fatti: nell'era della globalizzazione e delle sfide ad essa legate, l'Italia da sola purtroppo non ha alcuna possibilità, mentre ora, a causa vostra, è isolata nel contesto europeo. L'apparente improvvisazione con cui avete messo in campo recenti iniziative commerciali rischia di compromettere la nostra fondamentale alleanza con gli Stati Uniti. Mi avvio alla conclusione, rivolgendovi l'invito, signori del Governo, di uscire dal bunker in cui vi siete rinchiusi, di smetterla di ascoltare cattivi consiglieri e di far riprendere all'Italia il suo ruolo di misura ed equilibrio nello scenario internazionale. Ripartiamo dall'Europa, che è la nostra casa, il nostro presente e, se saremo in grado di coglierne le opportunità, il nostro futuro.
2019-03-19	FI	TestorElena	Ovviamente non è tutto rose e fiori. Anzi, le sfide che il resto del mondo ci ha lanciato sono molteplici e di difficile risoluzione. Penso alla crisi economica, all'immigrazione, alle tematiche ambientali e al terrorismo. A tali sfide l'Europa di oggi non sembra in grado di dare tempestivamente le giuste risposte e ciò sta causando un significativo aumento di sentimenti di scetticismo nei confronti dell'istituzione in tutti i popoli che ne fanno parte: scetticismi, paure o difficoltà oggettive che, se non adeguatamente governati, portano a scelte scellerate e potenzialmente disastrose.
2019-03-19	FdI	FazzolariGiovanbattista	(ore 18,17) ( Segue FAZZOLARI). Noi non vogliamo né l'una né l'altra ipotesi e, pertanto, chiediamo che in sede europea l'Italia ponga il problema di affrontare in modo serio il problema del dumping salariale, sociale e ambientale che viene posto in questa fase all'Occidente. Passo ora, velocemente, alla questione Cina. Abbiamo sentito in questi giorni un po' di tutto, come il pericolo della penetrazione commerciale cinese in Occidente. Segnalo a tutti che, nel 1816, un tal Napoleone aveva detto: quando la Cina si sveglierà, il mondo tremerà. Era, però, due secoli fa. Adesso, nel 2019, prima di parlare del pericolo cinese, magari uno dovrebbe andare a leggere alcuni dati. Stati Uniti e Cina hanno un interscambio di 600 miliardi di dollari l'anno; la Cina detiene mille miliardi di debito pubblico americano. La Cina è diventato il primo partner commerciale della Germania. Germania e Cina hanno stretto tra loro duecentoventicinque accordi. La Germania si è proposta come hub ferroviario della Via della Seta. La Cina ha già chiuso tredici accordi con tredici Stati europei. Possiede quote percentuali importanti di dei porti europei: il 35 per cento del porto di Rotterdam; il 49 per cento del porto di Marsiglia; il 100 cento del Pireo. È così in tutta Europa. Se avevamo, dunque, un problema di penetrazione cinese in Occidente, siamo arrivati tardi. Il problema, ovviamente, non è quello. Il problema è come l'Italia ha posto questa trattativa con la Cina. Fratelli d'Italia reputa che sia stata un'occasione persa non porre sul tavolo questioni molto specifiche che invece andavano poste. La prima riguarda le infrastrutture strategiche. Il ministro Salvini ha detto: le chiavi di casa le teniamo noi. Giustissimo. Segnalo, però, che questo Parlamento ha bocciato sistematicamente le proposte di Fratelli d'Italia che chiedevano il possesso pubblico delle infrastrutture strategiche italiane. È una clausola di salvaguardia dell'interesse nazionale su tutte le infrastrutture strategiche, sia in mano, domani, ai cinesi, che in mano, oggi, in gran parte, ai francesi. Abbiamo chiesto una visione complessiva. Anche qui, chiedo a lei, premier Conte: come possiamo parlare di Italia hub della Via della Seta e poi fare problemi sull'Alta velocità Torino-Lione? L'aspetto più importante, che avremmo voluto che in questa fase fosse posto, è approfittare di questa opportunità per porre il problema della concorrenza sleale cinese a casa nostra. Le imprese cinesi a casa nostra, in gran parte del territorio, compiono atti di palese illegalità e di elusione ed evasione fiscale che la Guardia di finanza stima in un miliardo di euro nella sola zona di Prato. Questa era l'occasione per porre anche questi problemi. Per tali ragioni Fratelli d'Italia voterà contro la risoluzione della maggioranza, non perché non capiamo l'utilità del dialogo con la Cina, ma perché reputiamo che questa sia stata un'occasione persa per porre sul tavolo, in sede europea e in sede nazionale, questi problemi.
2019-03-19	FdI	FazzolariGiovanbattista	Signor Presidente, purtroppo abbiamo argomenti molto importanti da esporre, ma pochi minuti per farlo. Il nostro Gruppo, come gli altri più piccoli, è fortemente penalizzato nel minutaggio, per cui chiedo un briciolo di comprensione al Presidente, anche se tenterò di essere telegrafico. Per quanto riguarda l'ordine del giorno del Consiglio europeo, i punti sono diversi. Il primo concerne l'occupazione, la crescita e la competitività. Presidente Conte, noi le chiediamo di andare in Europa e far notare all'Unione europea che, mentre negli Stati Uniti nel 2018 c'è stata una crescita del PIL del 3 per cento, nell'Eurozona la crescita è stata dell'1,2 per cento. Con un po' di umiltà l'Unione europea dovrebbe pensare che le politiche di austerità tenute finora sono sbagliate e che la ricetta di Trump, invece, ha funzionato. La ricetta è molto semplice: investimenti pubblici, riduzione delle tasse, semplificazione e lotta alla burocrazia. Questa è la ricetta che Fratelli d'Italia chiede all'Italia e all'Unione europea. Per quanto riguarda gli investimenti pubblici, dal primo giorno chiediamo che l'Italia ponga in Europa la questione dello scorporo delle spese di investimento nel computo dei parametri deficit -PIL, in modo che l'Italia e l'Unione europea possano fare investimenti massicci senza avere il problema dei vincoli di bilancio e senza andare in deficit per finanziare iniziative magari poco utili alla crescita. La riduzione delle tasse non è di competenza dell'Unione europea, ma dei singoli Stati. Come, però, qualcuno ha detto prima di me, si può, in sede europea, porre almeno il problema della concorrenza sleale intraeuropea di Paesi che utilizzano un dumping fiscale per una concorrenza europea interna che non giova all'Italia. Su semplificazione e burocrazia, noi tentiamo di fare la nostra parte in Italia, ma l'Europa non ci aiuta, avendo creato, in questi anni, burocrazia su burocrazia. Altra ricetta della strategia Trump è la guerra alla concorrenza sleale dei Paesi terzi. Sotto questo aspetto, uno dei punti del Consiglio europeo sarà proprio quello delle relazioni esterne con la Cina. Sarà l'occasione per porre il problema del dumping salariale e sociale che l'Europa subisce da Paesi terzi: certo, non solo dalla Cina, ma anche dalla Cina. Questo comporta che, senza quelli che Fratelli d'Italia chiama dazi di civiltà, le imprese europee avranno solamente due scelte: adeguare al ribasso la politica salariale e la politica sociale riducendo anche le spese per la tutela dell'ambiente, per reggere la concorrenza dei prodotti cinesi e del resto del mondo, oppure chiudere, come molte nostre imprese stanno facendo.
2019-03-19	FdI	UrsoAdolfo	Signor Presidente, stamattina alle ore 9,30 è stato inserito all'ordine del giorno l'esame dell'argomento del Trattato - memorandum of understanding (MOU) - che, insieme a cinquanta accordi strategici, stanno per firmare l'Italia e la Cina. Ed è stato inserito non a caso accanto alle comunicazioni del Presidente del Consiglio in vista del Consiglio europeo. Presidente, lei non ne ha parlato ma al Consiglio europeo argomenti centrali sono proprio il posizionamento dell'Europa nei confronti della Cina e una serie di misure - io ne ho elencate almeno dieci - che riguardano la nuova politica dell'Unione europea per tutelare le imprese e la sicurezza del Continente europeo rispetto alla nuova Cina. Signor Presidente, sono stato in Cina decine di volte quand'ero delegato al commercio, nei primi anni del 2000; ero anche a Doha al WTO quando fu accolta la Cina. Ma quella Cina non era questa Cina. Da quando Xi è stato nominato presidente del Partito Comunista Cinese - l'amico Errani ora non è presente in Aula, ma capisco e condivido quello che ha detto dalla sua posizione - la Via della Seta, che lei ha derubricato a un fatto economico-commerciale, non ha invece più nulla di commerciale. Infatti - come lei sa bene - la politica commerciale è esclusiva competenza dell'Unione europea. Non c'è alcuno di questi accordi che sia commerciale; invece, sono ben altro. Nel MOU sono citati diversi settori strategici. Le infrastrutture, l'energia, le telecomunicazioni sono citate nel MOU perché riguardano questa materia, che non potrà magari non avere valore legale per noi, come non ce l'hanno nemmeno i bandi della TAV, per dissolvenza giuridica, e come non ce l'ha il contratto di Governo tra voi; ripeto che non ha valore legale giuridico, ma per la Cina ha un valore strategico fondamentale. Nel 2017 Xi ha imposto una riforma dello statuto del Partito Comunista Cinese che ha posto la Via della Seta come obiettivo strategico del suddetto Partito per cambiare le sorti del mondo. Nel 2018 il presidente Xi, che in second'ordine, come secondo gradino, è anche il Presidente dello Stato, ha imposto nella riforma della Costituzione cinese, nel preambolo, non certo i concetti del leninismo, ma la Via della Seta come strumento strategico per imporre il dominio della Cina, ribaltare il quadro delle alleanze e far soccombere l'Occidente. Subito dopo, non a caso, la Via della Seta è diventata pertinenza del Ministero per la sicurezza nazionale. Nel contempo, dal 2015 in poi, con quattro revisioni legislative è stato imposto che qualunque cittadino e qualunque azienda cinese nel mondo hanno l'obbligo - non la facoltà, ma l'obbligo - di rispondere ai Servizi di sicurezza e militari, fornire loro informazioni e assistenza. Quindi, lei si sta confrontando con una potenza di questo tipo che ha il monopolio dei trasporti tra l'Asia, l'Africa e l'Europa, e avrà le chiavi dei trasporti. E se qualcuno si sottrae, basta far ritardare di un giorno le sue merci, e soccombe. E questo il Governo lo fa già dopo sette mesi: è da sette mesi che andate in Cina; ci è andato due volte il Vice Primo Ministro. Il Sottosegretario al commercio ha vissuto più in Cina - non negli ultimi dieci anni, che ha vissuto sempre in Cina, ma negli ultimi otto mesi - che in Italia. E ci portate qui il documento, dopo tutte le trattative segrete, e direi anche oscure, al punto tale che, signor Primo Ministro, la stessa maggioranza le presenta un documento anomalo. Nel documento della maggioranza c'è scritto che il Governo si impegna «a confermare che sono state effettuate le necessarie verifiche». Oggi? Deve confermare che sono state effettuate le necessarie verifiche: quindi non l'avete comunicato né ai Ministeri né alla maggioranza? Il Governo si impegna «ad assicurare che gli accordi ad esso collegati non interessino aspetti economico-commerciali di valenza strategica». La maggioranza chiede al Governo di impegnarsi in questo senso? Quindi, voi per primi ben sapete e siete consapevoli che riguarda gli assetti di politica strategica del nostro Paese! Nello stesso documento di maggioranza c'è scritto che bisogna «garantire che ognuno degli strumenti bilaterali in via di sottoscrizione sia compatibile col mantenimento delle tradizionali relazioni transatlantiche». Garantirlo oggi? Non li avete esaminati in questi sette mesi? E poi c'è l'ultimo impegno che riguarda i nuovi rapporti. Bene, signor Presidente, nel documento in Consiglio europeo ci sono dieci punti, il primo dei quali era stato portato all'attenzione di questo Parlamento dal rapporto dei Servizi di sicurezza che lei stesso ha firmato poche settimane fa. Lì c'è scritto che una delle azioni fondamentali per tutelare gli interessi nazionali è il regolamento - lo ha firmato lei il rapporto - sullo screening degli investimenti esteri in Europa. Mi chiedo allora: perché il suo Governo si è opposto decisamente al regolamento che la stessa relazione al Parlamento dei Servizi di sicurezza ritiene fondamentale? Ha già una postura filocinese che contraddice i suoi stessi documenti e i rapporti sulla sicurezza nazionale al Parlamento? Perché il Governo si è posto in una posizione insieme alla Grecia, di fatto filocinese, sul Venezuela? Perché il Governo si è opposto, a differenza di quello che dice - perché questo a me risulta - che siano riprese le relazioni transatlantiche, a cominciare dall'abbattimento delle tariffe industriali di prioritario interesse del nostro Governo? Perché il Governo non sa quello che fanno i suoi rappresentanti in Europa? Aggiungo che nell'elenco del Consiglio europeo si parla di argomenti fondamentali: si parla di economia digitale, di tassazione dell'economia digitale, di nuove regole sulla cibernetica, sulla sicurezza nazionale e sulle imprese straniere che investono in Europa e che devono rispettare la legge sugli aiuti di Stato; si parla di nuove regole per quanto riguarda l'intelligenza artificiale con un piano dell'Europa per diventare finalmente la prima potenza globale sull'intelligenza artificiale. Si parla anche del Fondo sovrano per tutelare le industrie europee dalla Cina. Di tutto questo lei non ci dice nulla. Noi vorremmo sapere come si comporterà l'Italia in Europa in tale contesto e su queste argomentazioni vitali per la sicurezza nazionale e per la tutela del nostro sistema industriale. Nei due ultimi rapporti dei Servizi di sicurezza al Parlamento, sia quello firmato da Gentiloni Silveri, sia quello firmato e condiviso da lei, si parla di due minacce per la sicurezza del Paese: la prima minaccia è quella cibernetica - e lei non ci dice nulla su questo e abbiamo alla porta il bando dei 5G che viene invece tutelato in sede europea - e la seconda è l'azione predatoria di alcuni Paesi che stanno comprando gli assetti strategici del nostro Paese. Se leggiamo quei rapporti - ovviamente non c'è il nome, ma sono due - si tratta di un nostro vicino presunto alleato e di un nostro antagonista mondiale, cioè la Cina. Ebbene, a fronte di tutto questo noi firmiamo un accordo insieme ad altri cinquanta... PRESIDENTE. La invito a concludere, senatore Urso. URSO (FdI). ...ma è la stessa sua maggioranza a chiedervi: avete verificato se a ciò corrisponda la sicurezza nazionale? Avete verificato che vengano tutelati gli interessi strategici del Paese? Non avete verificato, oppure, se lo avete fatto, è perché condividete la strategia imperiale e predatoria della Cina in Europa.
2019-03-19	LN	BagnaiAlberto	In Europa la morte delle ideologie si è tradotta nel considerare ammissibile un'unica ideologia: l'europeismo. La morte delle ideologie sta diventando l'assassinio del pluralismo e l'arma di questo assassinio è la criminalizzazione della propaganda. Di quale propaganda? Ovviamente di quella degli altri, di chi non aderisce all'europeismo liturgico, di maniera, che qui spesso viene celebrato. Questa evidenza si impone alla lettura della JOIN(2018) 36, uno dei documenti in esame al quarto punto dell'ordine del giorno del Consiglio. Lo scopo dichiarato è apparentemente nobile: la lotta alla disinformazione. Chi vorrebbe più disinformazione, così come chi vorrebbe, ad esempio, più inquinamento? Nessuno, naturalmente. Il diavolo però è nei dettagli e mi permetto, Presidente, di attirare l'attenzione sua e dell'Assemblea su alcuni di essi, nonostante vi siano, in questo ordine del giorno, anche ben altre priorità. Ne evidenzio tre: il documento si propone esplicitamente di combattere i cosiddetti contenuti legali di disinformazione, sottovaluta il ruolo dei media tradizionali ed è totalmente opaco sul reclutamento e la valutazione dei cosiddetti fact checker indipendenti, gli alacri funzionari del ministero della verità europeo. Andiamo al primo punto: perché mai si dovrebbero combattere contenuti legali? Nel mondo in cui io e lei siamo cresciuti, i comunisti facevano propaganda per il comunismo, i socialisti per il socialismo e i liberisti per il liberismo, a meno di errori. Un socialista può legittimamente trovare discutibile l'idea che i mercati sanino ogni male del mondo, ma non per questo vorrà considerarla disinformazione: la considererà o una sciocchezza o propaganda. Personalmente sono lieto di essere vissuto in un mondo in cui a nessuno era ancora venuto in mente di criminalizzare la propaganda, che è legittima in un contesto di dialettica politica. Criminalizzare la propaganda per assicurare elezioni democratiche è una contraddizione in termini, una delle tante cui ci ha abituato l'europeismo liturgico. Quanto al ruolo dei media tradizionali non si contano le informazioni fattualmente false propalate dai media tradizionali, cioè giornali e televisioni. Faccio tre esempi: il 13 marzo scorso Massimo Nava, giornalista in un prestigioso giornale, ci diceva che l'Italia è un percettore netto di fondi dell'Unione europea; è un falso, ma sono stati tutti zitti. Il 27 gennaio 2015, durante «Ballarò» un altro giornalista, Massimo Giannini, diceva che il debito pubblico della Grecia era al 125 per cento, poi è salito al 300 per cento, ma con la cura della Troika è sceso al 175 per cento. Peccato che al 300 per cento non ci sia mai arrivato e che quella cura abbia effettivamente portato il debito dal 125 al 175 per cento. Era una fake news sui media tradizionali. Andando ancora indietro, il «Corriere della Sera» del 2 aprile 2014 scriveva che c'erano tanti disoccupati come nel 1977; peccato che nel 1977 i disoccupati erano la metà. La propaganda sui media tradizionali è più e non meno insidiosa di quella condotta sui social per due precisi motivi: intanto perché si ammanta di un'aura di posticcia credibilità (normalmente chi disinforma sui media tradizionali è iscritto a un albo o a qualcosa del genere) e poi perché è indirizzata a fasce di popolazione che sono intrinsecamente più fragili, come ad esempio gli anziani, proprio perché la distanza dal web non consente loro di accedere alle fonti primarie. Passando al punto successivo dobbiamo chiederci chi sono i fact checker. Se il buongiorno si vede dal mattino c'è da rabbrividire. Basta pensare a chi c'è nel comitato di alto livello dell'Unione europea per la lotta alla disinformazione: Gianni Riotta e Federico Fubini, due giornalisti che hanno attivamente promosso una propaganda politica ostile a questa maggioranza, anche con delle cadute nella fake news. Basta pensare a quando Gianni Riotta negava che il secondo comma del primo articolo della Costituzione menzionasse la sovranità popolare, una fake news con l'aggravante dell'odio ideologico. La sollecito quindi, presidente Conte, ad analizzare il tema del contrasto alla disinformazione partendo dalla serena constatazione del fatto che questo compito, il contrasto, viene affidato a persone che hanno attivamente fatto propaganda contro il suo Governo e questo dovrebbe suscitare in lei e in tutto l'Esecutivo una qualche attenzione. Da cittadino italiano rifiuto con sdegno l'idea che il nostro Paese abbia bisogno di tutele esterne per vivere una democrazia compiuta. Lei che si è dichiarato nostro avvocato difensore saprà difendere non solo l'interesse, ma anche la dignità del popolo italiano da chi implicitamente lo assimila a una massa di decerebrati influenzabili da algoritmi sul
2019-03-19	LN	BonfriscoAnnaCinzia	Giusto vuol dire che quel capitale umano deve avere il giusto riconoscimento del proprio lavoro. Pertanto, nell'epoca di quell'economia così rinnovata, che somiglia tanto e forse di più a una rivoluzione industriale (che ci fa passare rapidamente dal soft power degli accordi internazionali allo sharp power, cui prima ha accennato il collega Bagnai con approfondite valutazioni), alcune guerre non si giocano più con gli strumenti tradizionali; oggi si giocano attraverso l'utilizzo anche dell'informazione di strumenti legati all'economia digitale. Questo cambia e cambierà il valore dei nostri accordi internazionali. Io so bene, come lei, signor Presidente del Consiglio, che questo accordo è solo un semplice accordo e non di più deve essere. Diversamente, gli interessi del nostro Paese entrerebbero in rotta di collisione con quell'alleanza storica che ha fatto non solo del nostro Paese ma dell'intera Europa un continente liberato dal nazismo e dal fascismo. Ci sono volute migliaia e migliaia di vite umane di giovani americani venuti su queste terre a morire anche per noi. Questo va annoverato nel conto economico - mi permetta di dirlo - di quell'accordo internazionale che ci vede cedere alla Cina importanti aziende o, come speriamo noi tutti e come spera lei, conquistare noi mercati importanti. Signor Presidente, per tornare al Consiglio e concludere rapidamente, leggendo tutte le pagine di questo Consiglio europeo salta agli occhi l'ennesima contraddizione. Prima il professor Monti ha usato parole molto forti nella difesa della nostra bandiera. Bene, anche in questo Consiglio europeo ci sono ben due pagine di normative che entro la metà del 2019 devono diventare effettive. Sono due pagine che riguardano tutta la finanza. Ci sono solo due piccoli capitoletti che riguardano, invece, la crescita, lo sviluppo e l'occupazione. Professor Monti, questa è la priorità dell'Unione europea, e la nostra bandiera - che evidentemente lei e chi prima di lei e insieme a lei non ha saputo difendere per il nostro Paese - ha perso in queste due pagine di raccomandazioni, direttive e regolamenti decine di miliardi di capitalizzazione del proprio sistema bancario.
2019-03-19	LN	BonfriscoAnnaCinzia	Signor Presidente, illustri rappresentanti del Governo, come ha detto lei, signor Presidente del Consiglio, si tratta del quarto Consiglio europeo di questo Governo e io aggiungo che forse è l'ultimo, dato che manca poco al rinnovo delle istituzioni europee. Lei invoca un autentico spirito europeo anche in questo Consiglio e siamo d'accordo con lei, perché i temi da affrontare sono certamente rilevanti, come ha appena detto il collega Pittella. Vi è il doloroso distacco della Brexit, innanzitutto, con la tutela dei nostri connazionali e dei nostri interessi in quella terra e anche con uno sguardo agli effetti che essa comunque produrrà, alcuni dei quali sono stati descritti. Non sono così pessimista, però: penso che comunque il Regno Unito, un Paese di solidissime tradizioni democratiche, commerciali e culturali saprà trovare il modo per diventare un importante competitor, perché riuscirà a muoversi su altri terreni e accordi commerciali e internazionali che non vorrei rendessero vane tutte le nostre preoccupazioni in ordine alla Brexit. Il libero commercio è al centro di questo Consiglio europeo anche per l'azione coincidente del nostro Paese e del nostro Governo sulla relazione con la Cina, tema europeo che oggi è anche italiano. Al di là delle polemiche, vorrei ricordare un antico, antichissimo legame tra noi e la Cina: è dai tempi di Matteo Ricci che il dialogo e la relazione con la Cina hanno prodotto a fasi alterne collaborazioni proficue, però erano altri tempi, come lo erano quelli di Napoleone, che pure sono stati citati. Il tempo che viviamo oggi è particolarmente difficile e delicato, perché attraversiamo una profonda evoluzione, se vogliamo definirla così, del nostro modo di vivere, lavorare, pensare e organizzare, che va sotto il nome di intelligenza artificiale, di economia digitale e di un cambio di paradigma totale delle nostre vite e quindi della nostra economia. Non sono dunque così convinta che quel tempo della collaborazione con la Cina, che anche in anni e decenni recenti ci ha visti protagonisti, oggi sia così proficuo per il nostro Paese. I numeri li ha detti prima il collega Bossi. Ci sono Paesi europei ben più avanti di noi europei che hanno impedito che si potesse concludere il grande accordo commerciale con gli Stati Uniti. Ricordo che quel grande accordo commerciale prevedeva, quindi, un dialogo con quello che poi sarebbe diventato il nuovo accordo commerciale dell'area degli Stati Uniti, del Canada e del Mexico, quello che un tempo chiamavamo il sistema commerciale più importante del mondo. Quel sistema commerciale, quel libero scambio e quella vendita di cose, prodotti e servizi stanno alla base del mercato. Quell'accordo commerciale vigeva proprio in un'area del mondo dove, fino a qualche tempo fa, l'Europa invocava una supremazia culturale, filosofica e politica dei diritti, della giustizia sociale e delle conquiste sociali, ma invece non è in Europa e non è certo nemmeno in Cina che si è cambiata la denominazione di accordo di libero scambio. Ci è voluto Trump per definire per la prima volta - è già stato ricordato in quest'Aula - che uno scambio di libero commercio, prima di essere libero, deve essere giusto. Per giusto si intende che quel capitale umano alla base di ogni relazione economica non può essere pagato uno o due dollari.
2019-03-19	LN	BossiSimone	Signor Presidente, onorevoli colleghi, presidente Conte, la questione della firma del memorandum d'intesa con la Cina, detta anche Via della Seta, ha tenuto banco nelle ultime settimane e ha coinvolto tutti gli attori della politica italiana in un sano dibattito sul futuro delle relazioni internazionali del nostro Paese, sul ruolo dell'Italia e all'interno dell'Alleanza atlantica. Per noi e per il nostro Gruppo la firma del memorandum d'intesa rappresenta un'importante opportunità di sviluppo commerciale del nostro Paese. La Cina sta effettuando un percorso di trasformazione economica e sociale interna, che sta portando l'emersione di una classe media corposa e un aumento della domanda dei prodotti europei. È nostro dovere, Presidente, per il bene del nostro Paese, intercettare questa domanda e aumentare la quota di esportazione italiana verso il mercato cinese. Ci tengo particolarmente a sottolineare, signor Presidente, che l'Italia esporta in Cina prodotti e beni per 13 miliardi di euro l'anno; una quota di esportazione irrisoria, se confrontata con l'interscambio commerciale che gli altri Paesi europei hanno con il Paese asiatico. Faccio due esempi: la Francia ha esportazioni in Cina per un valore di 20 miliardi l'anno, la Germania esporta beni e prodotti per ben 87 miliardi annui. Ci chiediamo, allora, se l'Unione europea e gli Stati membri che stanno criticando il memorandum non temano, in realtà, una sana competizione con il nostro Paese; sana competizione che vede nel made in Italy, nel mercato agroalimentare e in quello del lusso dei beni fortemente richiesti dalla crescente domanda proveniente dalla Cina. L'obiettivo del Governo - e l'intesa sul memorandum ne è la riprova - è di attirare investimenti sicuri per il nostro Paese. Anche in questo caso sono i numeri che ci dimostrano un enorme squilibrio all'interno degli Stati europei. Nel 2018, dei circa 50 miliardi di dollari che la Cina ha investito in Europa, la Gran Bretagna ne ha assorbiti la metà, mentre la Germania si è aggiudicata una quota pari al 22 per cento, molto superiore a quella dell'Italia, stimata intorno a 15 punti percentuali. È un trend, questo, che il Governo si impegna a cambiare e che dimostra come sulle politiche commerciali l'Unione europea sia ben lontana dall'avere un approccio sistemico. Ci fanno sorridere, signor Presidente, i timori che arrivano da Bruxelles e che riguardano la possibile comparazione tra la situazione dei nostri porti di Trieste e di Genova e quella del Pireo in Grecia. Voglio ricordare che la Grecia è stata costretta a svendere il proprio patrimonio pubblico proprio perché lasciata sola da quell'Europa che, con le folli politiche di austerità, ha devastato il tessuto industriale della Grecia stessa.
2019-03-19	LN	CasolatiMarzia	Nel prossimo Consiglio si tratterà di temi fondamentali per il futuro dell'Unione: crescita dell'occupazione, la grande tematica relativa ai cambiamenti climatici e le relazioni esterne dell'Unione europea. Sul tema della crescita economica e dell'occupazione ribadiamo con forza l'impegno del Governo italiano nel superamento delle politiche di austerità europee, causa delle ricette economiche fallimentari adottate dai precedenti esecutivi. L'impegno dell'Italia in Europa deve perseguire il superamento del modello di promozione della competitività basato sulla deflazione salariale e puntare con decisione a politiche in grado di stimolare la domanda interna.
2019-03-19	LN	CasolatiMarzia	Sempre riguardo alla crescita economica e la tutela dell'occupazione italiana, va portato in Europa il tema della lotta alla contraffazione, un fenomeno che arreca decine di miliardi di danni al nostro sistema economico. La tutela del made in Italy, garanzia di qualità e di riconoscibilità per le nostre imprese operanti nel mercato europeo ed internazionale, deve rappresentare un obiettivo primario dell'impegno italiano in sede europea. Un secondo punto che verrà attenzionato dal Consiglio europeo è quello riguardante il clima: è importante ribadire la centralità dell'Accordo di Parigi che deve rappresentare la cornice all'interno della quale operare per il raggiungimento di obiettivi concreti, ben consapevoli della portata globale della lotta al cambiamento climatico. Bisogna agire promuovendo misure a sostegno di alternative tecnologiche innovative che permettano non solo un reale apporto alla tematica ambientalista ma che rappresentano anche uno strumento di rilancio economico e un'opportunità per le aziende italiane ed europee. Sulle relazioni esterne, il focus del Consiglio verterà sui rapporti dell'Unione europea con la Cina e sulla situazione Brexit. Entrambi gli argomenti sono certamente rilevanti ma non dobbiamo dimenticare, soprattutto in sede europea, l'importanza della situazione del Nord Africa, area geografica di importanza fondamentale per gli interessi italiani in merito a sicurezza, immigrazione e approvvigionamento energetico. È nostro dovere, presidente Conte, rimarcare l'importanza della promozione di un processo di pace di carattere inclusivo in Libia al fine di raggiungere i requisiti essenziali per l'indizione di nuove elezioni e per terminare così il difficoltoso processo di transizione politica. L'obiettivo è quello di evitare l'acuirsi di una nuova escalation di violenza nel Paese che risulterebbe deleteria in termini di interessi energetici e di sicurezza. Il livello di attenzione deve rimanere alto e deve essere allargato anche al monitoraggio della crisi politica in atto in Algeria. Bisogna ricordare che il Paese nordafricano rappresenta il secondo fornitore di gas dell'Unione europea e che condivide 2.500 chilometri di confini con il Niger e il Mali, stati nei quali transitano alcune tra le principali rotte migratorie africane. L'Unione europea deve rimanere vigile sul tema della stabilità del Nord Africa, per non rischiare l'acuirsi delle ondate migratorie cui abbiamo assistito negli ultimi otto anni. Proprio sul fenomeno della migrazione vorrei sottolineare che questo Governo ha smentito tutte le falsità che abbiamo sentito a inizio legislatura. Ci veniva detto che i flussi migratori erano incontrollabili, mentre gli ultimi dati che ci giungono dal Dipartimento della pubblica sicurezza evidenziano un risultato straordinario: nel periodo compreso tra il 1º gennaio e il 18 marzo 2019 sono sbarcate 348 persone a confronto con le 6.000 dello stesso periodo del 2018 e - attenzione - le 16.000 del 2017. Si tratta di una diminuzione del 95 per cento, a beneficiare della quale non è la sola Italia, ma l'Unione europea intera. Per concludere, la strada da fare è ancora molta, ma la rotta è quella giusta. Il cambiamento in atto in Italia rappresenta anche la speranza che ne avvenga uno in Europa, perché i nostri obiettivi sono gli stessi, in Italia come in Europa: far sì che le azioni e le decisioni politiche siano realmente a beneficio dei cittadini e a tutela dei loro interessi e della loro sicurezza. Un Governo vicino ai bisogni dei cittadini che fa sentire la propria voce in Europa è la migliore garanzia di un reale cambiamento delle istituzioni comunitarie.
2019-03-19	LN	CasolatiMarzia	Signor Presidente, onorevoli colleghe e colleghi, presidente Conte, il Consiglio europeo rappresenta un'occasione per portare le istanze del nostro Paese in sede europea. Siamo stati abituati per troppi anni a vedere gli interessi italiani messi da parte dai nostri governanti in nome di un europeismo che altro non era che puro assoggettamento nei confronti di Bruxelles. Con questo Governo l'aria è cambiata: il rapporto con l'Europa è tornato ad essere un rapporto alla pari e la voce del nostro Paese non rimane inascoltata come succedeva in passato.
2019-03-19	LN	PillonSimone	Ma cosa c'entra? PILLON (L-SP-PSd'Az). Ma come? Cornuti e mazziati: prima spariscono, quando sono da ricollocare i migranti; quando poi li prendiamo in carico noi, si lamentano perché non li abbiamo trattenuti e questi ovviamente se ne sono andati in Europa. Questa è la situazione davanti alla quale il ministro Salvini si è trovato ad agire. Io sono persuaso - e credo di averlo ampiamente dimostrato - che il compito del Ministro fosse esattamente quello che è stato portato avanti: nel preminente interesse pubblico e nell'esercizio delle funzioni di Governo, garantire il rispetto dell'articolo 4, comma 3, del testo unico dell'immigrazione e garantire il rispetto di una linea politica concordata col Governo, decisa con gli italiani, votata dagli italiani, stabilita dagli italiani come linea per affrontare le questioni della immigrazione. Resta sullo sfondo - ho concluso, signor Presidente, e la ringrazio per il tempo supplementare che mi ha concesso - una domanda. Oggi siamo qui con un Ministro - anzi, un intero Governo - sul banco degli imputati, sotto processo per aver applicato la normativa italiana. Viene da chiedersi come mai non siano qua altri Ministri di Governi precedenti che, viceversa, hanno di fatto disapplicato il testo unico sull'immigrazione e consentito quella deportazione di massa che forse poteva essere evitata già qualche anno fa, come abbiamo dimostrato essere possibile oggi. Forse, sotto processo dovrebbero andarci loro.
2019-03-19	LN	PillonSimone	Signori colleghi, il fascicolo è disseminato di atti formali del nostro Governo, che hanno cercato - affannosamente, direi - di affrontare la crisi. C'è una lettera del presidente del consiglio Conte datata 14 luglio, che mette in allarme l'Europa sostenendo l'impossibilità per l'Italia di continuare ad accettare questo traffico di migranti; c'è una nota a verbale del 19 agosto che, proprio in relazione alla nave Diciotti, chiede che l'Europa sia coinvolta nella vicenda e che si dia luogo alla redistribuzione dei migranti; c'è una lettera del Ministero degli esteri del 21 agosto, che chiede nuovamente una riunione; c'è una riunione preparatoria del 23 agosto, sempre del Ministero degli esteri; c'è una riunione per il ricollocamento del 24 agosto, il giorno prima dello sbarco. Tutto questo nel più totale naufragio - questo sì - di un'Europa che è scomparsa dall'orizzonte, lasciando sola l'Italia, salvo poi - le chiedo ancora un minuto, Presidente, perché sono l'unico a intervenire oggi per il nostro partito - riapparire improvvisamente il 6 settembre, con una nota che io pongo all'attenzione dell'Assemblea.
2019-03-19	M5S	DiNicolaPrimo	(ore 18,48) DI NICOLA (M5S). Signor Presidente del Consiglio, condividiamo pienamente la sua visione sull'agenda dei problemi all'esame del Consiglio europeo, soprattutto apprezziamo che lei abbia illustrato la necessità, per l'Unione europea, di farsi guida dei processi di cambiamento in atto non solo sul continente, ma anche su scacchieri internazionali più complessi e globali. Dai cambiamenti climatici ai temi posti dalle pratiche di disinformazione, che vedono protagonisti non solo singoli individui, ma anche Stati di primaria importanza, ma soprattutto sul fronte dell'economia e della competitività, che con il fallimento delle ricette economiche neoliberiste, piegate all'austerità, pone all'ordine del giorno l'urgenza di un cambio di approccio e visione sugli andamenti dell'economia mai come oggi bisognosa di politiche espansive fondate sul sostegno della domanda, sul rilancio degli investimenti e sul contrasto alla disoccupazione e alle povertà. Un cambio di passo tanto più necessario alla luce dei mutati scenari internazionali, che negli ultimi mesi hanno visto la ricomparsa di vere e proprie guerre commerciali tra Paesi che, a causa della globalizzazione dei mercati, hanno velocemente minato la stabilità economica internazionale. Scenari sempre più multilaterali che impongono la necessità di governare gli inevitabili processi di apertura ai nuovi mercati, come quello cinese, che rappresenta un'occasione imperdibile per le nostre aziende e le nostre economie. Plaudiamo perciò alla decisione del nostro Governo di voler regolamentare e guidare queste ineludibile cooperazione avendo come obiettivo la salvaguardia del nostro interesse nazionale e dei valori e principi su cui si fondano le nostre economie e la nostra società. Un'iniziativa necessaria, come si vede, che ha tuttavia suscitato critiche da parte europea, americana e da parte delle opposizioni. Critiche incomprensibili e infondate, a ben vedere. Vediamo perché. Quanto alle critiche in ambito europeo, l'approccio italiano, lungi dall'essere una fuga in avanti al di fuori dell'approccio comune europeo, getta le basi per una migliore cooperazione Europa-Cina, formalizzando, anche a livello bilaterale, la cornice legale multilaterale europea di tutti i futuri accordi economici e commerciali. Nessuno ha protestato quando altri 14 membri dell'Unione europea hanno stipulato analoghe intese con la Cina. Si pensi solo a quella greca sul porto del Pireo o quando la Germania - pensate, la Germania - ha fornito alla Cina il terminal ferroviario europeo della nuova Via della Seta. Forse a qualcuno disturba l'idea che l'Italia accresca l' export verso la Cina, erodendo fette importanti di mercati altrui. Quanto alle critiche sul fronte americano, il memorandum in questione non è un accordo politico internazionale, ma un'intesa economica e commerciale che non mette assolutamente in discussione la fedeltà atlantica del nostro Paese, né favorisce in alcun modo le strategie di espansionismo geopolitico di Pechino. Questo non solo perché non c'è alcun risvolto geopolitico militare, ma nemmeno alcun rischio per la sicurezza italiana e alleata. Ma forse la cooperazione con la Cina in ambito delle telecomunicazioni rappresenta un problema per gli interessi commerciali delle grandi aziende americane (telecomunicazioni peraltro escluse da questo memorandum ). Sulle critiche delle opposizioni, lungi dallo spalancare le porte a invasioni, colonizzazioni e svendite, noi stiamo mettendo regole e paletti a una penetrazione economica cinese in Italia che è stata avviata dagli ex presidenti Renzi, Gentiloni Silveri e Berlusconi, anche in settori strategici. Pensiamo al porto di Vado Ligure, alle partecipazioni cinesi in Ansaldo Energia e Autostrade, tralasciando le partecipazioni nella moda e nel calcio. Infine, il memorandum garantisce esplicitamente cooperazione economica e commerciale con la Cina per le imprese italiane; per il made in Italy rappresenta un'occasione imperdibile di aumento dell' export verso un mercato in crescita come quello cinese, dal quale - sia detto senza infingimenti - ci aspettiamo, in un tempo congruo, la capacità di mettersi in linea con i migliori standard europei in tema di equa concorrenza e garanzie sul lavoro. Dei tanti altri, fondamentali temi oggetto del Consiglio europeo, vorrei soffermarmi, nel breve tempo rimasto, sull'equità economica e sociale; tema fondamentale per il MoVimento 5 Stelle e per l'azione del Governo del cambiamento da lei guidato. Riformare, ridistribuire in forme più eque il reddito: ecco le parole d'ordine che possiamo e dobbiamo portare al centro del dibattito europeo. La riunione del Consiglio che tra un paio di giorni la vedrà impegnato è sicuramente l'occasione giusta per allargare e rafforzare questo nuovo corso. Sì, un nuovo corso per l'Europa. Dobbiamo avere il coraggio, l'orgoglio di dirlo e invocarlo; un nuovo corso in cui l'Italia può farsi levatrice e tutrice, consentendo a chi all'Europa vuole continuare a mantenere davvero fede, di tornare a credere allo spirito delle origini, agli ideali e ai capisaldi del Manifesto di Ventotene, per rinnovare l'impegno di pace e giustizia sociale tra i popoli, liberati dagli equivoci della peste mercatista che ha visto idolatrate le merci e i capitali e la loro libera circolazione e sempre più sacrificati e calpestati i diritti sociali di cittadinanza, nonché i livelli di vita e la capacità di reddito di milioni e milioni di cittadini. Nel nome della concorrenza senza regole, signor Presidente, del mito del profitto sfrenato, per aziende e imprese che stanno perdendo sempre più di vista la loro funzione sociale, vediamo come stanno andando le cose nel nostro Paese (anzi, come sono andate sino a questo momento), dove questa competizione sleale, che abbisogna sempre più di abbattimenti di costi, si è scaricata infine soprattutto sulla parte debole delle sue componenti economiche, quella del lavoro e del suo valore; una componente che, complici cedimenti sindacali e la mancanza di rappresentanza politica, continua a pagare i prezzi più alti. Una situazione aggravata certo dall'introduzione dell'euro, causa gli accordi di assoluto svantaggio contrattati dagli allora nostri rappresentanti di Governo, con quegli effetti finali drammatici sulle retribuzioni citati dal Presidente del Consiglio, come ha chiarito qualche giorno fa un rapporto della Fondazione Giuseppe Di Vittorio, che ha messo a confronto le attuali retribuzioni medie dei lavoratori dipendenti italiani con quelle del passato, paragonandole anche alle altre dei grandi Paesi europei. Morale: in Italia, nel periodo compreso tra il 2010 e il 2017, le retribuzioni annuali hanno subito una perdita di 1.059 euro, mentre quella del lavoratore dipendente tedesco è salita - al contrario - di ben 3.825 euro l'anno. Stando così le cose, signor Presidente, ci chiediamo per quanto tempo ancora potremo reggere il quadro squilibrato delle competizioni globali di un sistema di regole che ai Paesi dell'Unione impedisce di utilizzare gli strumenti tradizionali per rilanciare l'economia in crisi. Per colpa degli assurdi vincoli di bilancio derivanti dal fiscal compact non c'è più la possibilità di rilanciare l'economia in deficit, tanto più nel nostro Paese, dove il nodo scorsoio del debito pubblico rischia di ipotecare persino il destino delle prossime generazioni. È per queste ragioni, signor Presidente del Consiglio, che dall'Europa ci aspettiamo un colpo d'ala, quel famoso nuovo corso di cui parlavo in precedenza. Con gli impegni da lei presi oggi in quest'Aula, siamo sicuri lei saprà portare avanti con determinazione le nostre istanze sia nel vertice bilaterale, sia in quello previsto dall'agenda europea per il prossimo 9 aprile con gli esponenti del Governo cinese, i cui contenuti saranno anch'essi oggetto del prossimo Consiglio europeo. Per tutto questo, signor Presidente del Consiglio, annuncio il sostegno del MoVimento 5 Stelle alle proposte di risoluzione della maggioranza.
2019-03-19	M5S	FloridiaBarbara	Dato che il dibattito verterà, tra gli altri temi, anche sul futuro del mercato unico e del mercato dei capitali, sono certa che ella riterrà utile ricordare che l'origine della parola «mercato» viene dal latino, dal verbo mercari, che significa «comprare», «acquistare». E la lingua latina non è solo il substrato della lingua italiana, ma anche di molte lingue europee. Ecco, mercari : comprare, acquistare; io le chiedo di ricordare, in Europa, che il comprare non può essere al centro, come unico tema, perché non tutto è in vendita. Signor Presidente del Consiglio, per quel poco che valga, al Consiglio europeo dica che non tutto ha un prezzo, ma che molte sono le cose che, invece, hanno un valore. Dica, per esempio, che non è più in vendita la dignità dei lavoratori, né è più negoziabile il prezzo che il pianeta deve pagare a vantaggio del profitto di un'economia non lungimirante.
2019-03-19	M5S	FloridiaBarbara	In questo momento in cui spesso si parla di tramonto dell'Occidente - molti intellettuali ne parlano facendo riferimento anche all'Europa - sono certa che lei, il 21 marzo (siamo praticamente in primavera), porterà una nuova primavera europea, voluta dall'Italia per un'Europa unita e più forte.
2019-03-19	M5S	FloridiaBarbara	Presidente Conte, la sua presenza al Consiglio europeo come rappresentante dell'Italia è per questo Parlamento un valore aggiunto, che scaturisce evidentemente dalla sua personale credibilità, fermezza, nonché lungimiranza ed equilibrio, attitudini da lei dimostrate in diverse occasioni, come oggi. Queste doti le permetteranno, al Consiglio europeo, di manifestare, senza remore, il profondo convincimento di questa maggioranza dell'urgenza di un cambiamento di visione e di direzione politica, non solo per l'Italia, ma anche per l'Europa.
2019-03-19	M5S	FloridiaBarbara	Una citazione, si sa, non si nega a nessuno e, quindi, abbiamo lasciato che dicessero «decrescita felice» più volte. A questo punto, mi prendo il tempo di una citazione anch'io, perché sono certa che lei porterà in Europa questa riflessione dentro di sé. Il re Mida, citato nelle «Metamorfosi» di Ovidio, voleva che ogni cosa diventasse oro cioè profitto per capirci. Voleva oro a tutti i costi e gli dei, che, spesso, per punirci ci accontentano, attraverso Dioniso fecero in modo che, effettivamente, tutto ciò che re Mida toccava diventasse oro. Ahimè: anche il cibo, che lui voleva accostare alla bocca per mangiare, diventava oro.
2019-03-19	M5S	GaudianoFelicia	Signor Presidente, colleghi senatori, signor Presidente del Consiglio, desidero incentrare il mio intervento sul problema del lavoro e dell'occupazione, visto che tra i temi che i leader europei affronteranno c'è proprio quello dell'occupazione, della crescita e della competitività. Le politiche di austerità hanno creato barriere sociali tra le economie più deboli del Mediterraneo, in cui lo Stato sociale è stato poco a poco smantellato, e le economie dell'Europa settentrionale, in cui i sistemi di protezione sociale hanno invece tenuto. Per il raggiungimento della convergenza economica non si sono messi in campo meccanismi e strumenti di solidarietà a livello europeo, determinando l'esplosione del fenomeno del dumping sociale, con un flusso migratorio intracomunitario di lavoratori verso Paesi con sistemi di welfare più generosi. Uno dei principi fondatori dell'Unione europea è la solidarietà: per questo è necessario creare sistemi di garanzia sociale armonizzati in tutti gli Stati membri dell'Unione europea; strumenti di sostegno al reddito, politiche occupazionali inclusive, servizi universali di assistenza e lotta alla povertà, al fine di migliorare le condizioni di vita e di lavoro dei cittadini europei, in controtendenza rispetto alle fallimentari politiche neoliberiste e di austerità, che difficilmente potranno rilanciare l'economia nazionale. Il rilancio e la crescita europea non possono prescindere dalla tutela del lavoro nella sua accezione più ampia. La tutela del lavoro implica tanti fattori interconnessi, che vanno dalla domanda all'offerta, alla produzione industriale, alle politiche economiche, alle condizioni ambientali, alla tutela dei diritti dei lavoratori in ogni latitudine, alla conservazione dello Stato sociale. Il rilancio della crescita europea non può non porre attenzione alla protezione del lavoro e in particolare alla deflazione salariale, che agisce negativamente sulla domanda interna del Paese. Un modello di sviluppo delle relazioni industriali che vede il taglio dei salari dà solo apparentemente maggiore competitività alle aziende, ma diminuisce i diritti dei lavoratori che vengono di fatto sottopagati. Pertanto, signor Presidente, noi chiediamo che l'Europa tutta, le sue istituzioni e gli Stati membri, lavorino in sinergia con l'obiettivo dell'inclusione sociale per una crescita equa, condivisa e sostenibile, con più occupazione, lotta alla povertà, rilancio dell'economia nazionale, attraverso investimenti finalizzati alla ricerca ed allo sviluppo del tessuto economico. Particolare attenzione, signor Presidente, deve essere rivolta alle piccole e medie imprese, che sono e rappresentano il vero tessuto connettivo ed il volano della produzione interna ed europea. Noi apprezziamo e condividiamo in toto il lavoro che lei con tanto impegno ed abnegazione ha svolto e sta svolgendo e ci auguriamo da italiani ed appartenenti all'Unione europea che a breve si possano realizzare e concretizzare le condizioni di felicità e di pace sociale, con l'auspicio che - come dicevano i Romani - ne cives ad arma veniant.
2019-03-19	PD	AlfieriAlessandro	Desidero trasmetterle tre messaggi. Il primo ha a che fare con quello che ha detto prima il presidente Monti. Lei, presidente Conte, ha misurato, anche recentemente, nelle sedi europee la diffidenza nei confronti dell'Italia, a volte marcata anche da stereotipi. Non voglio alimentare un dibattito che rischia di essere esagerato, ma quella diffidenza va dissipata, perché attraverso l'Europa passano le sfide principali. Pertanto, il primo invito che vogliamo farle, presidente Conte, è quello di provare faticosamente a ricucire lo strappo che è avvenuto con alcuni Paesi storicamente alleati con noi nelle sfide principali. Se ci sarà un fuori sacco sul Venezuela o si parlerà di Russia, è importante mantenere il consenso europeo, essere compatti e dare l'idea che noi investiamo sulla dimensione comunitaria. È importante perché, se lo facciamo su quei dossier, è più facile affrontare anche il tema della gestione dei flussi migratori. Presidente Conte, l'ho ascoltata con grande attenzione quando ha detto che il problema non è permettere sbarchi senza limiti. Qui nessuno vuole permettere sbarchi senza limiti; qui siamo tutti convinti che in Europa vada trovata una soluzione strutturale. Mi deve però dare una risposta. Il 7 e 8 marzo scorsi, quando a Bruxelles si è discusso di temi importanti quali la riforma del Regolamento di Dublino, il resettlement e la redistribuzione dei rifugiati (laddove in passato noi avevamo ottenuto la redistribuzione obbligatoria, oggi è su base volontaria), dov'era il nostro Ministro dell'interno in questo passaggio fondamentale e importante? Era a fare un comizio a Potenza.
2019-03-19	PD	BellanovaTeresa	E se è evidente che non possiamo accoglierli tutti, lo è altrettanto come tutti debbano poter trovare accoglienza in Italia e in Europa, affrontando noi qui, con altrettanta serietà e responsabilità politica e umana, la scarsa efficacia, se non il fallimento, di una lettura delle cose che individua la soluzione cardine nella frontiera esterna e nei respingimenti.
2019-03-19	PD	BoldriniPaola	È stato il più assenteista. Ci sono state venti Commissioni per disciplinare il Regolamento di Dublino, ma non era mai presente qualcuno della Lega: lo hanno detto i nostri europarlamentari. È lì che si dovevano di fatto regolare le cose, non come si sta facendo adesso. È successo che il nostro Paese sta rimanendo isolato da tutto. Non siamo stati nei luoghi dove doveva esservi la rappresentanza dell'Italia.
2019-03-19	PD	DArienzoVincenzo	In primo luogo, la decisione investe due piani distinti: quello della libera determinazione dell'indirizzo politico dei Governi e quello dello Stato di diritto, democratico e costituzionale. I Costituenti avevano chiarito bene questo punto, in maniera inequivocabile: basta leggere l'articolo 96 della Costituzione, nella parte in cui espressamente prevede che i reati commessi nell'esercizio delle funzioni del Presidente del Consiglio dei ministri devono essere sottoposti alla giustizia ordinaria. Se questo è vero, come è vero, può chiunque affermare che l'azione politica è esente dal giudizio? Penso in maniera convinta di no, così come per tutti gli italiani, per i quali, nel caso dovessero commettere degli illeciti, c'è il giudice naturale. Perché per un Ministro non dovrebbe essere così? È noto a tutti che il diniego allo sbarco è stato impartito fuori dal Consiglio dei ministri, che non è stato formalizzato e che è stato compiuto con un comunicato, se non ricordo male a margine di un vertice europeo. Subito dopo si sono precipitati il presidente Conte e altri Ministri, con lettere ed e-mail, in malo modo, tentando di avallare una decisione che comunque non avevano mai preso. L'articolo 95 della Costituzione prevede per i singoli Ministri una responsabilità collegiale solo per gli atti decisi nel Consiglio dei ministri e una individuale per quelli dei singoli Dicasteri. Se questo è vero, come è vero, può chiunque affermare che basti un qualsiasi avallo successivo ai fatti - ho sentito addirittura una collega che parlava di una letterina arrivata successivamente - per cambiare lo stato delle cose? Penso di no e in maniera molto convinta. È bizzarra la giustificazione del ministro Salvini, che giustifica il suo diniego richiamando la norma che punisce il reato di ingresso e soggiorno illegale nel territorio dello Stato. È forse questo il caso? A me risulta che quelle 177 persone erano tutte controllate e tutte identificabili e sarebbero state - come poi sono state - inserite nel programma di accoglienza o addirittura portate in altri Paesi europei, quindi facendo venire meno il reato stesso al quale Salvini si appiglia. Pertanto, sebbene sia un obbligo costituzionalmente rilevante proteggere gli interessi dello Stato, quale evento catastrofico e imminente stava per accadere o sarebbe accaduto nel momento in cui quelle persone, tutte identificate, fossero sbarcate subito? Nessuno. Suggestiva è poi la tesi secondo la quale la politica, in questo caso dell'immigrazione, come è stato ripetuto anche poco fa in Aula, deve essere decisa dalla politica stessa, dal Parlamento, dai Ministri, dal Governo e non dai magistrati. Ritengo che sia troppo facile e banale dire che ciò è vero, ma detto in un contesto di questa natura, di carattere esclusivamente ed eminentemente giustificatorio, non è altro che la promulgazione perenne di un modello istituzionale, che ha eguali solo nelle dittature e in quei luoghi in cui l'immunità delle decisioni è sacrosanta e inviolabile. Noi siamo in un altro contesto, assolutamente diverso. Vado avanti sempre riflettendo sulle dichiarazioni che ho avuto modo di leggere sui giornali. Persuasiva è la giustificazione secondo la quale l'interesse pubblico appare evidente alla luce degli atti successivamente esperiti in sede europea. È una giustificazione del Presidente della Giunta delle elezioni e delle immunità parlamentari. Tuttavia la domanda è se il divieto allo sbarco, che con questa tesi si ammette (perché si dice che è servito per convincere l'Europa in una certa direzione), diventa lecito se altri Paesi, peraltro non assoggettati ad alcun obbligo internazionale in questa vicenda, non concordano con l'indirizzo politico del Governo. Non credo proprio e lo dico in maniera molto convinta. Una riflessione va fatta anche sul messaggio collegato a questo tipo di scelta, ovvero alla possibile decisione negativa sull'autorizzazione a procedere. È palese che la scelta del Governo in versione diversa avrebbe avuto una ripercussione grave sul Governo del Paese; dunque, se il ministro Salvini dovesse sfuggire al processo, quale messaggio verrebbe lanciato agli italiani? Quello che per il potere, per mantenere le poltrone per capirci, i politici in carica sono pronti a superare ogni cosa, finanche le leggi che loro stessi votano e che a questo punto valgono per gli altri e non per loro. Secondo me non ne vale assolutamente la pena. Io affermo una visione diversa, alternativa, di rispetto istituzionale, a testimonianza che in questo Paese quelli che fanno politica non sono tutti uguali e non tutti si comportano allo stesso modo. Questo voto produrrà danni; in particolare, in quella fascia dell'abbandono confermerà che i politici possono fare quello che vogliono. Questo è il messaggio peggiore che una classe dirigente potrebbe favorire. In caso di diniego all'autorizzazione il Senato si assumerà un'importante responsabilità nei confronti dello Stato di diritto, proprio perché in questo caso a differenza di quelli passati ci si interroga sui limiti dell'agire politico ed in particolare ci si chiede se il preminente interesse dello Stato costituzionale possa comportare la violazione degli obblighi fondamentali, quali quelli sul diritto di asilo e sulla libertà personale degli stranieri. Concludendo, signor Presidente, io credo che dopo questa decisione ci sia un prima e un dopo. Il dopo è il superamento non sanabile di un cardine democratico che aprirebbe le porte a percorsi inesplorati, con una buona dose di pericolosità sociale prima ancora che politica. Mi chiedo perché smantellare la nostra democrazia, la Repubblica italiana, insinuando criteri che nella democrazia non esistono. Pertanto, per le ragioni che ho appena detto, auspico che il Senato conceda l'autorizzazione a procedere affinché il Ministro in questione sia giudicato nelle aule giuste, che non sono questa.
2019-03-19	PD	FerrazziAndrea	Presidente, io da sempre sono molto attento al rispetto dell'ambiente, dell'ecosistema, della casa comune che ci ospita. Dite di esserlo anche voi, soprattutto i colleghi del MoVimento 5 Stelle, ma non è con gli slogan, con le bugie e con gli equilibrismi che lo si dimostra, ma con i fatti. Signor Presidente, il piano energia e clima è assolutamente inadeguato per 10.000 motivi e, quando avremo la grazia di discuterne qui o almeno in Commissione, vi spiegheremo perché. C'è bisogno di azione, signor Presidente; c'è bisogno di capire che non basta venire qui a parlare bene di Europa e di clima in quei pochissimi secondi - tra l'altro - in cui lei ne ha parlato. PRESIDENTE. Concluda, senatore, siamo già tre minuti in più. FERRAZZI (PD). Ho quasi concluso, Presidente. Occorre rivedere gli incentivi ai combustibili fossili; occorre ridurre il consumo della benzina e del gasolio; occorre lavorare per il riuso; occorre lavorare sulle rinnovabili, sulla rigenerazione urbana, contro il consumo del suolo. La scorsa settimana milioni di giovani in tutto il mondo hanno dato vita a una straordinaria manifestazione. Li ha uniti il coraggio, l'esempio, la determinazione di Greta Thunberg, una giovane ragazza di sedici anni. Signor Presidente, dica al senatore Bagnai che non è Greta a essere uscita dal film dell'orrore, ma è la sua politica miope, pericolosa, che ci sta portando esattamente...
2019-03-19	PD	PinottiRoberta	Signor Presidente, intervengo sull'ordine dei lavori. Prima del suo intervento, presidente Conte, che ascolteremo con attenzione, nel quale lei ci dirà cosa andrà a dire in Europa, vorrei dirle che l'Europa si chiede anche se l'Italia, con questo Governo, stia perdendo quei valori che l'hanno contraddistinta nella sua storia millenaria. Lei oggi non può non dire nulla, per l'ennesima volta, su quanto sta accadendo sulla nave Ionio al largo delle coste di Lampedusa. Non è la strumentalizzazione di un singolo caso, Presidente.
2019-03-19	PD	PittellaGianni	Cito il vice presidente Salvini che così commentò l'esito del referendum : «Evviva il coraggio dei liberi cittadini di Gran Bretagna!!! Il cuore, la testa e l'orgoglio hanno battuto le bugie, le minacce e i ricatti. Grazie UK, ora finalmente cambierà l'Europa, ora tocca a noi». È stato un disastro. La Brexit è stata un disastro, vice presidente Salvini!
2019-03-19	PD	PittellaGianni	Ora siamo in un cul-de-sac. Alcuni media internazionali ci attribuiscono anche il ruolo di Stato membro che si opporrebbe ad una soluzione che consenta un rinvio nel Consiglio europeo. Io sono convinto che non sia così: lo dica chiaramente, presidente Conte. Il Governo italiano lavori insieme agli altri Paesi europei affinché, se ci sono le condizioni, ci sia il rinvio, se non si può completare entro il 29 marzo la Brexit. Sarebbe una follia: un'uscita non concordata del Regno Unito potrebbe mettere a rischio migliaia di posti di lavoro. Lo hanno detto i miei colleghi di Gruppo e lo sottolineo nuovamente: metterebbe a rischio le aziende italiane che fanno affari nel Regno Unito e le 700.000 persone italiane e gli altri europei che risiedono nel Regno Unito e che si vedrebbero, da sera a mattina, senza diritti. Stiamo parlando di una cosa esplosiva, non di un gioco da affrontare con sufficienza. Presidente, gli altri due temi sono stati trattati efficacemente dai colleghi Ferrazzi e Alfieri. Mi spiace osservare che lo spazio da lei dedicato nel suo intervento introduttivo al tema dell'ambiente e della transizione ecologica ed energetica non sia andato oltre i dieci - quindici secondi. Concludo parlando di economia: questo è il primo Consiglio europeo, lei ha detto quarto o quinto ma in realtà è il primo, con l'Italia - ahinoi - in recessione. Vi è un punto nel Consiglio europeo che riguarda la crescita. È giusto spingere l'Europa a fare sul versante della crescita, ma il Governo italiano deve fare la propria parte. Come si può pensare di produrre crescita se si fa una legge di bilancio senza un euro per gli investimenti?
2019-03-19	PD	PittellaGianni	Pertanto, signor Presidente, anche da parte nostra giungono a lei i nostri auguri sinceri per il suo onomastico, per il suo lavoro e anche perché è padre, dato che siamo affezionati al nostro Paese, come lo è lei, e vogliamo che il suo lavoro porti risultati positivi all'Italia e all'Europa, ma attraverso una posizione chiara e con una doppia consapevolezza.
2019-03-19	PD	VerducciFrancesco	L'Italia è un grande Paese, non merita questa vergogna e che si tengano in ostaggio persone inermi, per essere utilizzate a un tavolo di contrattazione europea. In Europa si conta per l'autorevolezza e quale autorevolezza può avere un Paese il cui vice Presidente è accusato di sequestro di persona, di abuso di ufficio e di omissione di soccorso?
2019-03-19	PD	VerducciFrancesco	Signor Presidente, le vicende da cui scaturiscono le accuse pesantissime al ministro Salvini sono state impresse nella nostra memoria collettiva innumerevoli volte, troppe volte - voglio dire insopportabilmente troppe volte - per l'Italia, l'Europa e le nostre democrazie.
2019-03-20	FI	CanginiAndrea	Questi sono i fatti, che però sono stati interpretati, legittimamente, in maniera opposta alla loro natura, perché si collocano in un contesto in cui lo Stato - non la persona fisica Matteo Salvini, ma la funzione che Matteo Salvini ricopre - cerca, come meglio può, di contrastare la pretesa di organizzazioni non governative di aprire di fatto un corridoio umanitario, spesso trasportando direttamente dalle coste libiche verso le coste italiane migliaia di migranti. Ciò avviene a fronte di un fenomeno che, con tutta evidenza, è epocale e incide su un Occidente che, proprio in questa fase storica, ha smarrito la propria identità a causa della globalizzazione, del cambiamento del contesto e del sistema di vita e di tanti altri fenomeni, non ultimo la sistematica desovranizzazione degli Stati nazionali, che è poi all'origine dei fenomeni politici cui stiamo assistendo non solo in Italia, ma in tutta Europa.
2019-03-20	FI	CanginiAndrea	Tre furono le premesse fatte dal Ministro dell'interno: l'Europa dovrà farsi carico dell'accoglienza dei migranti trasportati dalla nave Diciotti; la nave non attraccherà in un porto italiano; nessun migrante toccherà il suolo italiano. L'Europa, come d'abitudine, non si è fatta carico dei migranti della nave Diciotti, così come non si è fatta mai carico dei migranti che attraversano il Mediterraneo per accedere in Europa attraverso la porta più vicina, che - disgraziatamente - è quella italiana. La nave «Diciotti» ha attraccato in un porto siciliano e tutti i migranti sono scesi su suolo italiano.
2019-03-20	FI	SacconeAntonio	Dovete quindi chiedervi come pensate di affrontare un problema di tali dimensioni in modo isolato, dato che con i tedeschi non parlate; e per quanto riguarda i francesi, il vice presidente del Consiglio Di Maio va a Parigi, legittima i gilet gialli poi si rende conto di aver fatto una fesseria e torna indietro. L'isolamento in Europa, purtroppo, ci costringerà a vivere in solitudine il dramma delle migrazioni. Vorrei essere molto breve, signor Presidente, nel dire che penso che abbiamo una sfida importante: saper coniugare il valore nobile della solidarietà, che nessuno qui vuole rigettare, con l'esigenza concreta di garantire - da un lato - la sicurezza - dall'altro - soprattutto di permettere ai nostri concittadini che vivono nelle periferie delle città e che tutti i giorni lottano per accedere ai servizi pubblici di non sentirsi discriminati. Questa è la vera sfida che abbiamo dinanzi a noi e non possiamo farlo con una visione manichea tra chi vuole e chi non vuole che entrino nel Paese gli immigrati. Il tema è questo e non il pregiudizio razziale, perché nessun italiano si sente superiore per razza rispetto agli extracomunitari.
2019-03-20	FI	SchifaniRenato	A proposito di crisi di credibilità internazionale, noi abbiamo un Vice Presidente del Consiglio che, durante la crisi post voto, minaccia il Presidente della Repubblica di impeachment e che incontra i leader dei gilet gialli che massacrano e mettono a fuoco la Francia, Parigi, per protesta nei confronti di una repubblica democraticamente esistente. Dunque, il tema che vorrei sottoporre al Presidente del Consiglio più che al ministro Salvini è il pericolo di non essere credibili e di pagare il prezzo di scelte politiche di carattere economico sbagliate, perché lo stallo sta avvenendo anche nella mancata crescita del Paese dovuta al confliggersi di due politiche economiche: quella del MoVimento 5 Stelle, che guarda allo Stato come erogatore di contributi pubblici nei confronti dei disoccupati, di chi non ha lavoro e dei deboli, e un'altra politica che vede la soluzione di questo problema con la crescita, con la spesa produttiva, quella che ci chiede l'Europa e che non le abbiamo assicurato; l'Europa che ci ha imposto addirittura clausole di salvaguardia per 23 miliardi anziché 13 perché non si fida di noi. Ci accingiamo a verificare, signor Presidente del Consiglio, dei dati devastanti: abbiamo una produzione industriale crollata del 12 per cento, lo spread è passato da 120 a 240, la pressione fiscale aumenterà dello 0,4 per cento, il debito pubblico è aumentato a 2.308 miliardi, raggiungendo il massimo storico; della clausola di salvaguardia abbiamo già parlato e il mancato rispetto della previsione di crescita dell'uno per cento indicata dalla manovra ci porterà a una manovra correttiva. Il problema è se un tipo di alleanza del genere, che poggia le basi su due visioni di sviluppo di società diverse, possa durare a lungo. Signor ministro Salvini, io ho vissuto l'esperienza del governo Prodi, che era legittimamente voluto dagli elettori e che aveva assemblato delle realtà partitiche diverse tra loro (si passava dal collega Turigliatto al collega Dini); quell'Esecutivo ha avuto vita breve, perché la politica ha fatto le sue scelte, cioè il sistema è andato in stallo e l'economia non cresceva. Io temo - e lo dico nell'interesse del Paese senza alcuna polemica personale - che questo Governo che poggia su un contratto e non su una coalizione, su un'alleanza omogenea, su una piattaforma di valori condivisi, possa rischiare di arrecare enormi danni al Paese. Lo dico in piena serenità, in piena coscienza, con piena responsabilità. Signor Presidente, il centrodestra è un valore, non una formula di Palazzo. È un'aggregazione storica e spontanea di un popolo che si è riconosciuto in una grande alleanza liberale e riformista, che pone l'individuo e non lo Stato al centro della società. Questa è la filosofia liberale di Forza Italia che ci ha sempre trasmesso Silvio Berlusconi e che ci infonde quotidianamente con il suo impegno e con la futura discesa in campo. Noi siamo stati tolleranti quando siamo stati al Governo, ma siamo stati anche rigorosi, signor Ministro dell'interno. Vorrei infatti ricordarle che quando siamo stati al Governo nel 2002, con il ministro della giustizia Castelli, e nel 2008, con il ministro dell'interno Maroni, con la guida di Berlusconi abbiamo stabilizzato il carcere duro e approvato il sequestro per equivalente nel 2008, per il quale lei può vantarsi, come Ministro dell'interno, di aver inferto alla mafia in passato e oggi sequestri per centinaia di miliardi; tutto ciò grazie alla lotta alla mafia voluta da Silvio Berlusconi e a quelle leggi coraggiose su cui il presidente Berlusconi ha messo la faccia.
2019-03-20	FI	SchifaniRenato	Signor Presidente, il Gruppo di Forza Italia voterà contro la richiesta di autorizzazione a procedere nei confronti del ministro Salvini. Personalmente, signor Ministro, sono convinto che lei non abbia commesso il reato previsto dall'articolo 605 del codice penale, perché l'obiettivo della fattispecie di reato è quello di colpire la privazione volontaria e dolosa della libertà personale, mentre nel caso di cui stiamo trattando sono stati assicurati prima i diritti essenziali della sopravvivenza e della salute, coniugati con l'esigenza di tutelare un interesse superiore del Paese. È evidente che in una situazione di questo tipo vanno realizzati degli equilibri tra la compressione e l'oppressione del diritto, ma secondo me, nel caso specifico, come lei stesso ha detto nel suo intervento, prevale l'esigenza di aprire un contenzioso concreto nei confronti dell'Europa. La fotografia che sto mostrando, presidente Conte, ci aveva lasciato ben sperare. È una fotografia del 30 giugno 2018, in cui lei viene immortalato insieme al presidente Macron mentre si dilunga a Bruxelles per cercare di trovare un'intesa sulla politica dell'immigrazione. Quell'intesa poi è stata un buco nell'acqua, perché si è rinviato tutto alla volontarietà delle ricollocazioni e, quindi, alla buona volontà di un'Europa che è stata e continua ad essere cinica, ingenerosa e pregiudizialmente chiusa ad ogni forma di solidarietà. Non vi è stato dunque reato ed è applicabile l'articolo 1 della legge n. 1 del 1989. Ministro Salvini, lei ha difeso l'interesse dello Stato, e glielo dico con estrema serenità, anche se probabilmente, data la nostra cultura e sensibilità, ci saremmo mossi in una dinamica politica diversa. Qui però siamo tenuti a valutare l'interesse superiore del Paese, che lei ha portato avanti e che ha assicurato. Signor Presidente del Consiglio, signor Ministro, è evidente che noi non possiamo guardare altrove: il tema della mancanza dei diritti umani esiste in tutta l'area libica e subsahariana.
2019-03-20	FdI	LaRussaIgnazio	Se l'Europa si accollasse il compito di aiutarci già ne avremmo di meno. Tuttavia, ammesso che sia inevitabile, ciò non vuol dire che da parte dei Governi sovrani non ci debba essere una pratica normativa, legislativa e di sicurezza tesa a controllare e a gestire questi flussi. Ecco il preminente interesse.
2019-03-20	LN	SalviniMatteo	Come anticipavo, è essenziale la genesi della vicenda. Il centro coordinamento soccorso marittimo della Capitaneria di porto italiana veniva informato, il 14 agosto scorso, dell'avvistamento in acque libiche di un natante con numerose persone a bordo che faceva rotta verso Malta: verso Malta. Il 15 agosto il natante si trovava nella zona di competenza del centro coordinamento soccorsi di Malta, che assumeva il coordinamento dell'evento. Alle 10,35 Malta comunicava all'Italia che, al momento, si stava limitando a monitorare lo stato del natante. Successivamente, due imbarcazioni maltesi inducevano il natante a deviare la rotta in direzione Italia. Tali circostanze oggettive sono confermate, in atto, dalle dichiarazioni rilasciate, peraltro, anche da uno dei presenti sul barcone, che dichiara: i maltesi hanno espressamente detto che non ci avrebbero mai condotto a Malta. Ci hanno seguito e ci hanno abbandonato in direzione Italia, facendoci cambiare rotta. Ditemi voi se è un comportamento degno di un Paese membro dell'Unione europea, che poi fa le lezioni a qualcun altro. Di Europa, però, riparleremo il 26 maggio.
2019-03-20	M5S	GiarrussoMarioMichele	Appunto! Ma vergognati! Ma cosa stai dicendo! GIARRUSSO (M5S). Non sto qui a ripetere ciò che altri, meglio di me, hanno già ripetuto. Non vi è dubbio che siamo in presenza di un'azione di Governo. Non vi è dubbio che questo bilanciamento di interessi nel caso di specie vi sia stato perché, a fronte di un interesse preminente, perseguito da anni dal Movimento, come quello di riportare l'Europa alle proprie responsabilità per il problema dei migranti, vi sia stato un sacrificio minimo, tollerabile in democrazia. Solo di questo noi dobbiamo parlare oggi in questa sede!
2019-03-20	M5S	GiarrussoMarioMichele	Bravo! GIARRUSSO (M5S). Le azioni di governo vanno valutate secondo l'interesse costituzionale o il preminente interesse pubblico, cioè attraverso un bilanciamento che le norme rimettono a noi senatori, in questo caso. Tale bilanciamento è con il sacrificio imposto ai migranti, che è stato ricordato: sono stati trattenuti per quattro giorni e assistiti dalle nostre Forze dell'ordine, dalla Marina e da tutto l'apparato dello Stato dentro un porto della Repubblica, al sicuro finalmente, per quattro giorni, prima, durante e dopo i quali l'intero Governo, come ha ricordato il Presidente del Consiglio nel primo intervento in quest'Aula a settembre, si era impegnato per una cosa che per noi del MoVimento 5 Stelle è importante da quando siamo in Parlamento. È dal 2014, infatti, che contestiamo i folli Trattati sottoscritti prima del nostro arrivo in Parlamento e che facevano sì che chi sbarcava in uno Stato diventasse e rimanesse problema di quello Stato e non sbarcasse in Europa. Noi abbiamo sempre detto, dal 2014, che chi sbarca in Italia sbarca in Europa. Il Presidente Conte è andato a dire questo a giugno, prima che arrivasse la nave Diciotti in Europa, con l'autorevolezza di una fortissima legittimazione popolare.
2019-03-20	M5S	OrtisFabrizio	(ore 19,09) ( Segue ORTIS). La conoscenza derivatami a seguito della visita mi ha fornito la matura consapevolezza nell'affermare che il previsto provvedimento di soppressione del CME Molise, derivante dal decreto legislativo n. 7 del 28 gennaio 2014, non potrà e non dovrà essere eseguito. Il decreto legislativo n. 7 menzionato prende ispirazione da una logica di natura aziendale, per cui un provvedimento di soppressione di un ente dovrebbe dipendere dalla scarsa produttività o dagli eccessivi costi di esercizio. Proprio questi due indicatori non trovano correlazione e applicazione al Comando molisano, perché, per quanto riguarda l'indice di produttività, l'ente è al di sopra di molti reparti insistenti in Regioni ben più popolose. Per quanto riguarda, invece, i costi di gestione, che ammontano a circa 60.000 euro l'anno, l'eventuale chiusura paradossalmente graverebbe sul bilancio dello Stato per diverse centinaia di migliaia di euro, in virtù della legge 29 marzo 2001, n. 86, che disciplina il trasferimento del personale militare. Tuttavia, la ragione fondamentale per la quale la paventata chiusura del Comando militare esercito Molise non potrà essere eseguita è perché, per la prima volta nella storia unitaria italiana, una Regione non avrebbe più alcun presidio militare sul territorio (precedente, questo, unico e inaccettabile). Da ultimo, ma non meno importante, la sciagurata ipotesi di una soppressione aprirebbe la questione delle emergenze. A tal proposito, mi preme ricordare che il territorio molisano è considerato, così come la storia ci ha più volte insegnato, tra le zone a più alto rischio sismico d'Europa. Per tali ragioni, credo che i cittadini molisani non debbano ulteriormente veder depauperata la presenza di presidi dello Stato sul territorio. In conclusione, chiedo che il Ministero della difesa si adoperi per garantire il mantenimento del presidio sul territorio, auspicando anche, ove possibile, un ampliamento delle sue funzioni.
2019-03-20	M5S	UrraroFrancesco	Signor Presidente, onorevoli colleghi, signori rappresentanti del Governo, l'Assemblea è oggi chiamata a pronunciarsi in merito alle conclusioni della Giunta, in relazione alla richiesta di autorizzazione a procedere nei confronti del ministro Salvini formulata dal tribunale dei Ministri. In primis, vorrei soffermarmi sugli sviluppi dei lavori della Giunta. I componenti di quest'ultima hanno deliberato a maggioranza l'approvazione della proposta del Presidente, recante nel dispositivo il diniego dell'autorizzazione a procedere nei confronti del ministro Salvini. La ragione di tale decisione prende le mosse da quanto disposto dalla legge di attuazione dell'articolo 96 della Costituzione, la legge costituzionale n. 1 del 1989, che, all'articolo 9, comma 3, prevede che, nell'ambito dei procedimenti aperti nei confronti dei Ministri, l'Assemblea possa, a maggioranza assoluta dei componenti, negare l'autorizzazione a procedere ove reputi che l'inquisito abbia agito per la tutela di un interesse dello Stato costituzionalmente rilevante ovvero al fine di perseguire un preminente interesse pubblico. In via preliminare sarebbe necessario quindi effettuare un parallelismo tra le richieste di autorizzazione a procedere formulate in relazione all'articolo 68 e quelle che discendono dall'articolo 96, così come interpretato dalla legge costituzionale n. 1. L'autorizzazione al procedimento penale contro i Ministri non verte intorno al cosiddetto fumus persecutionis, che, viceversa, costituisce l'oggetto della valutazione rimessa alla Camera competente ex articolo 68 della Costituzione. Ciò in linea con l'intento di riporre integralmente nelle mani dell'autorità giudiziaria ordinaria le valutazioni di carattere strettamente giuridico concernenti la notitia criminis, rimesse interamente al Tribunale dei ministri. Di converso, la verifica delle finalità rappresentate dalle scriminanti previste dall'articolo 9, comma 3, della legge costituzionale n. l del 1989, costituiscono l'oggetto di una scelta politica sottratta alla libera valutazione del giudice. Un profilo ulteriore di evidente distanza tra i due dettati si sostanzia nella forma attraverso la quale si arriva all'eventuale pronuncia del diniego. Infatti, a differenza di quanto previsto dall'articolo 68 della Costituzione, vale a dire un procedimento a forma libera, l'articolo 9 della legge costituzionale n. 1 del 1989 vincola il pronunciamento del diniego all'autorizzazione al riscontro di parametri espressamente individuati: l'aver agito per la tutela di un interesse dello Stato costituzionalmente rilevante, ovvero per il perseguimento di un preminente interesse pubblico nell'esercizio della funzione di Governo. Se ne deduce che la Camera di appartenenza debba considerare un dovere imprescindibile votare a favore della concessione dell'autorizzazione a procedere nei casi in cui non vengano riconosciute alternativamente le scriminanti ivi previste ad un reato ministeriale. A contrario si potrebbe affermare, al di là di ogni ragionevole dubbio, che nei casi in cui l'Assemblea ravveda nelle condotte poste in essere da un Ministro gli estremi di concessione di una delle scriminanti sopra esposte, questa sia obbligata a negare l'autorizzazione a procedere anche in quei casi in cui l'azione del Ministro possa aver sacrificato altri beni ordinariamente protetti dalle norme penali. Ovviamente il tutto con le dovute limitazioni. Infatti, l'autonomia della funzione di Governo, in relazione alle condotte che hanno ingenerato il procedimento a carico della parte, dovrebbe muoversi nell'ambito della valutazione della precondizione inerente alla ministerialità del reato. In questa fase si collocano, sul piano sistematico e procedurale, le riflessioni circa la non configurabilità dei reati ministeriali in relazione a fattispecie criminose che ledano in modo irreversibile determinati diritti fondamentali. Infatti, un omicidio di Stato non sarebbe mai configurabile nel nostro ordinamento costituzionale, non superando il vaglio preliminare circa la ministerialità del reato e venendo quindi a ricadere nell'area dei cosiddetti reati comuni, sottratti in quanto tali sia alla competenza del tribunale dei Ministri sia al filtro dell'autorizzazione a procedere della Camera competente. Ai fini della configurabilità della scriminante prevista dalla legge costituzionale n. 1 del 1989 occorrerebbe, invero, rendere edotta codesta Assemblea di come anche autorevole dottrina interpreti le due scriminanti ivi previste. Orbene, mentre la prima (l'interesse dello Stato costituzionalmente rilevante) fa riferimento a interessi che la stessa Costituzione considera come fondamentali per la vita dello Stato, la seconda (il preminente interesse pubblico nell'esercizio della funzione di Governo) si differenzia dalla prima perché legata non più all'interesse, bensì alla funzione. Nel caso che ci compete ci troviamo proprio dinanzi a quest'ultima prospettiva ed in questa ipotesi la riduzione dell'arbitrio insito nell'ammettere il sacrificio di beni protetti dalla norma penale, dinanzi all'esigenza di tutela dell'azione di Governo, richiede che l'area del politicamente preminente venga circoscritta, dal richiamo al costituzionalmente rilevante, sia pur indirettamente ed in modo meno evidente rispetto alla prima delle due ipotesi giustificative ora in esame. Il nostro ordinamento ammette delle cautele affinché vi sia una opportuna valutazione dell'attività di Governo in relazione alla tutela dei valori essenziali per l'interesse generale. Tali accorgimenti fanno sì che la scriminante in esame non possa essere volta al conseguimento di meri interessi politici di parte, ovvero alla salvaguardia di un interesse personale del soggetto che se ne avvale. Queste cautele sono la maggioranza assoluta dei componenti dell'Assemblea, richiesta per avvalorare la decisione di esprimere il diniego all'autorizzazione, l'obbligo di motivazione della relazione della Giunta. Fatta questa necessaria premessa, è il caso di esporre la fattispecie che ci compete. Il ministro Salvini è stato ad oggetto di una richiesta di autorizzazione a procedere per il delitto di sequestro di persona aggravato dalla qualifica di pubblico ufficiale, dall'abuso dei poteri inerenti alle funzioni esercitate, nonché per aver commesso il fatto anche in danno di soggetti minori di età, con riguardo alla nota vicenda giudiziaria circa la permanenza a bordo della nave della Guardia costiera Diciotti di 177 migranti. Occorrono diverse precisazioni. La prima verte su una corretta qualificazione dell'azione del Ministro in relazione al preminente interesse pubblico nell'esercizio della funzione di Governo. La seconda muove da un corretto bilanciamento tra la condotta posta in essere dal Ministro e gli interessi lesi dalla stessa. Mettendo in evidenza l'agenda politica del periodo di riferimento, si evince in maniera chiara che l'azione del Ministro sia stata volta alla salvaguardia del preminente interesse pubblico in relazione all'azione di Governo. E questo in rapporto ai diversi impegni istituzionali, sia in ambito nazionale che europeo, al fine di rendere necessaria una comune assunzione di responsabilità del problema della gestione dei flussi migratori, sollecitando una più equa redistribuzione dei migranti in ambito europeo. Si può citare infatti quanto affermato dal Presidente del Consiglio, il quale in data 5 giugno 2018, in sede di dichiarazioni programmatiche, dinanzi all'Assemblea del Senato ha auspicato il superamento del Regolamento di Dublino al fine di ottenere l'effettivo rispetto del principio di equa ripartizione delle responsabilità, di realizzazione di sistemi automatici di ricollocamento obbligatorio dei richiedenti asilo, di riorganizzazione del sistema di accoglienza e di sottoscrizione di accordi bilaterali con Paesi terzi per la gestione dei flussi migratori. In sede di comunicazioni in vista del Consiglio Europeo del 28 e 29 giugno del 2018, il presidente Conte, nel corso della seduta del Senato svoltasi il 27 giugno, ha individuato una serie di obiettivi volti: ad un superamento del criterio di primo arrivo, per mezzo dell'affermazione del principio secondo il quale chi sbarca in Italia sbarca in Europa; ad un'assunzione di responsabilità comune europea nei confronti dei salvataggi in mare; alla creazione dei centri di accoglienza in più Paesi europei volti a un corretto bilanciamento tra i diritti di chi arriva, da una parte, e la salvaguardia dell'ordine pubblico dall'altra. Le comunicazioni del presidente Conte, in vista del Consiglio europeo del 18 ottobre 2018, hanno avuto ad oggetto la gestione condivisa multilivello dei flussi migratori, in modo tale da privilegiare un approccio strutturale rispetto ad uno emergenziale, chiedendo una risposta comune già nelle fasi di sbarco e, in seguito, di redistribuzione e rimpatrio senza oneri aggiuntivi per i Paesi di primo arrivo come l'Italia. Infine, nel corso delle comunicazioni in vista del Consiglio europeo del 13 e 14 dicembre 2018, svoltesi al Senato l'11 dicembre, il Presidente del Consiglio ha sottolineato la necessità di dare corpo a una regolazione e gestione dei flussi migratori di matrice autenticamente europea. Inoltre, l'indirizzo governativo sulla vicenda Diciotti è stato espresso nella seduta dell'Assemblea del 12 settembre 2018. In ultimo, è utile ricordare che nel corso dell'esame della richiesta di autorizzazione a procedere in Giunta sono stati acquisiti, come allegati presentati dal Ministro dell'interno, atti che portano la firma del Presidente del Consiglio, del Vice Presidente Di Maio e del Ministro delle infrastrutture che muovono nella stessa direzione rispetto a quella prospettata dal ministro Salvini. Chiarito che il perseguimento di un interesse pubblico governativo ha caratterizzato nelle sue finalità il comportamento del ministro Salvini, occorre procedere ad escludere che il diritto leso sia un diritto incomprimibile e, in subordine, a un corretto bilanciamento tra la condotta posta in essere, da una parte, ed i beni giuridici lesi dall'altra. È indubbio che i migranti in questione siano dovuti rimanere a bordo della nave Diciotti cinque giorni in più a causa della mancata autorizzazione allo sbarco. Tuttavia, tale nave poteva considerarsi luogo sicuro, essendo ancorata in porto ed essendo costantemente assistita da medici e rifornita di generi di prima necessità. Va inoltre menzionato il fatto che i naufraghi in precarie condizioni fisiche e i minori non accompagnati erano già stati fatti sbarcare. Va altresì evidenziato che, una volta discesi a terra, i migranti in questione non sarebbero stati liberi di circolare sul territorio italiano, ma sarebbero stati accompagnati nei centri hot spot, a norma del decreto legislativo n. 142 del 18 agosto 2015, per le procedure di identificazione. In altre parole, il diritto compresso nel caso di specie non sembra essere quello della libertà personale tout court, bensì piuttosto quello della libera circolazione. In ogni caso il diritto degli stranieri ad accedere e circolare sul suolo italiano non è un diritto assoluto ed inviolabile potendo prevedere compressione a fronte del diritto-dovere dello Stato di identificare gli stranieri e disciplinarne e limitarne gli accessi. Lo stesso articolo 5 della Convenzione europea dei diritti dell'uomo, infatti, prevede la possibilità della compressione del diritto fondamentale della libertà personale per impedire gli accessi illegali nel territorio di uno Stato straniero. Se è vero che tale articolo prevede che dette detenzioni debbano essere regolari ed ove si ritenga che la "detenzione", verificatasi nel caso di specie, sarebbe avvenuta al di fuori di una disciplina legale prestabilita, cionondimeno la mancanza di norme che consentano il ritardo dello sbarco rileva al solo fine della verifica dell'eventuale illegalità della condotta del Ministro, ma non anche dell'indagine circa la natura del diritto compresso che il predetto articolo 5 non considera evidentemente come assoluto, prevedendone fisiologici casi di limitazione. Escluso dunque che i diritti compressi nel caso di specie possano annoverarsi tra i diritti fondamentali per così dire "incomprimibili", occorre infine effettuare il bilanciamento tra l'interesse perseguito e il sacrificio imposto ai predetti diritti dei singoli. A tal fine, occorre rilevare come il tempo trascorso a bordo della nave non si sia protratto oltre il tempo strettamente necessario al Governo per affrontare la questione del ricollocamento dei migranti in Europa e in altri Paesi extra Unione europea. Non sono noti specifici danni subiti dai naufraghi a causa di tale attesa, considerata anche la costante assistenza loro riservata a bordo e l'intervenuta autorizzazione allo sbarco per minori non accompagnati e soggetti in precarie condizioni fisiche. Il rinvio dello sbarco è stato peraltro correlato all'attesa del vertice europeo fissato per il 24 agosto, sicché è risultato proporzionato rispetto all'iniziativa comunitaria intrapresa. Con ciò non si vuol disconoscere l'eventuale disagio provocato ai migranti trattenuti a bordo della nave, molti dei quali sicuramente già provati da precedenti sofferenze, nonché dalla tragedia stessa della migrazione. Si ritiene tuttavia che vi sia stato, nel caso di specie, un adeguato bilanciamento tra tale disagio e gli importanti obiettivi perseguiti dal Governo. Prova ne sia che l'autorizzazione allo sbarco fu comunque concessa il 25 agosto senza ulteriori attese, nonostante l'esito non favorevole dell'incontro europeo del 24. Vista l'insussistenza della compressione di diritti assoluti e l'assenza di accertati danni fisici e psichici conseguenti all'azione del Ministro, si ritiene dunque che gli interessi pubblici perseguiti nel caso di specie possano ritenersi preminenti rispetto al sacrificio costituito dal trattenimento a bordo di una nave, in cui i migranti non sono stati coartati a salire, ma in cui anzi hanno trovato salvezza rispetto al proprio naufragio, per un tempo limitato e comunque strettamente correlato alle iniziative internazionali necessarie al loro ricollocamento.
2019-03-20	PD	CuccaGiuseppeLuigiSalvatore	Credo però che sia necessario mettere in luce il susseguirsi degli accadimenti, perché servono a chiarire quali siano le varie responsabilità. Intanto un dato che balza evidente agli occhi è che l'intera vicenda è impregnata di quelli che nelle aule giudiziarie vengono solitamente chiamati aggiustamenti processuali, il più clamoroso dei quali sono le lettere arrivate in soccorso e pervenute alla Giunta delle elezioni e delle immunità parlamentari da parte del presidente del Consiglio Conte e dai ministri Di Maio e Toninelli. Solo a posteriori e molti mesi dopo gli accadimenti di cui stiamo trattando, quest'ultimi si sono ricordati che i provvedimenti assunti dal ministro Salvini, tra l'altro assunti in assoluta autonomia - come è stato confermato dalle persone sentite preventivamente e addirittura direi non solo in autonomia ma anche in solitudine - erano stati, secondo il contenuto di quelle lettere, concordati preventivamente dal Governo nella sua interezza. Le due missive inviate - come ho già detto - a posteriori alla Giunta delle elezioni e delle immunità parlamentari sono evidentemente tardive e peraltro sono anche un aggiustamento. Non è reperibile, infatti, in nessun luogo un atto del Governo dal quale risulti l'assunzione della decisione che ha originato l'intera vicenda, a meno che non dobbiamo credere che essa sia stata assunta nel corso di qualche chiacchierata. Ma questo per gli atti di Governo è assolutamente impossibile. D'altro canto, giova anche rilevare che il presidente Conte, al di là di quanto anche ieri mattina ha dichiarato in quest'Aula, ha smentito se stesso, perché solo venti giorni prima aveva autorizzato lo sbarco - guarda caso - di immigrati dalla stessa nave Diciotti. Ripeto: solo venti giorni prima aveva, di autorità, ordinato lo sbarco, tra l'altro con il palese dissenso, reso pubblico, del ministro Salvini. Altrettanto deve dirsi per la lettera dei due ministri Di Maio e Toninelli, che corrono in soccorso per evitare che venga concessa l'autorizzazione e venga quindi messo in discussione l'intero impianto del Governo. Non esiste alcun atto formale del Governo e, tra l'altro, essi non solo smentiscono se stessi, ma svillaneggiano l'intero Movimento cui appartengono, che ha sempre sostenuto che le autorizzazioni a procedere vanno comunque concesse. Questo la dice lunga sulla coerenza e sulla genuinità della linea politica del MoVimento 5 Stelle, che adotta le proprie decisioni a seconda di chi siano i destinatari e secondo la convenienza del momento. Non basta: è avvilente per quest'Assemblea aver letto e udito i messaggi che sono stati lanciati agli appartenenti al Gruppo, con cui sono state minacciate ritorsioni, nonché la segnalazione al collegio dei probiviri, ove non si attenessero alle indicazioni di voto della famosa piattaforma, che - com'è già stato detto ieri - viene indirizzata dai grandi manovratori a seconda della convenienza. Un'altra tardiva linea difensiva, sfornita di fondamento, è data dal comportamento che avrebbero tenuto le autorità maltesi. Si è detto che in effetti la vicenda è nata perché le autorità maltesi avevano indirizzato la nave verso l'Italia, mentre in effetti era diretta verso Malta. Ebbene, a parte il fatto che questo attiene ad altro momento e ad altra vicenda, c'è da ricordare che, se ci fosse stata una violazione di norme internazionali da parte delle autorità maltesi, il Governo italiano avrebbe potuto adottare altre misure: avrebbe potuto aprire un incidente diplomatico o chiedere l'intervento dell'Europa per chiarire la vicenda, ma tanto non è stato fatto. Solo successivamente si è detto che il comportamento del Governo è stato determinato dal fatto che la nave in difficoltà era stata indirizzata verso i porti italiani. Non si comprende, quindi, perché non sia stato fatto nulla in precedenza, ma evidentemente non era quello il motivo della scelta adottata dal ministro Salvini di non far sbarcare i naufraghi. Qui ci occupiamo soltanto del periodo tra il 19 e il 24 agosto. Secondo le normative internazionali, una volta che i migranti sono stati raccolti, era necessario individuare il POS e questo è stato indicato nel porto di Catania. La nave è stata quindi fatta attraccare al porto di Catania, ma i naufraghi non sono stati fatti scendere. Giova ricordare che la nave italiana, a parte il fatto che batteva bandiera italiana, era anche un'imbarcazione militare ed era quindi già territorio italiano. Quindi, non c'è stata alcuna violazione dei confini, perché si trattava già di territorio dello Stato. Si è detto anche che è stata assicurata l'assistenza sanitaria alle persone presenti e che erano stati riscontrati alcuni casi di scabbia. Ma anche questo è un clamoroso autogol che mortifica il diritto alla salute garantito dalla nostra Costituzione. Infatti, al di là del fatto che la nave era talmente piccola ed era impossibile assicurare assistenza adeguata a 177 persone, tra l'altro meritevoli di protezione da parte dello Stato, se c'erano dei casi di scabbia credo che sarebbe stato doveroso far scendere immediatamente i malati, ricoverarli in ospedale e assicurarsi che avessero cure adeguate e soprattutto che il morbo non si diffondesse. Questo non è stato fatto. Si è poi detto che vi era la possibilità - o la probabilità - che nel gruppo dei naufraghi vi fossero dei terroristi. Ma - vivaddio - se così era, non ci si può esimere dal complimentarsi con il Ministro dell'interno. Se fosse stato vero che esisteva un pericolo del genere, credo che un Ministro dell'interno adeguato avrebbe dovuto immediatamente, sull'imbarcazione stessa, procedere all'identificazione di tutti i naufraghi, ma questo non è stato fatto. Al contrario, dopo quattro giorni e mezzo è stato concesso ai naufraghi il permesso di scendere, senza procedere ad alcun controllo. Tutti i soggetti che erano stati accolti in quella nave sono scappati via senza essere stati neanche identificati dall'autorità italiana. Questa operazione, quindi, ha fatto in modo che oggi circolino liberamente e impunemente sul nostro territorio 177 persone che potrebbero essere terroristi oppure untori, portatori di scabbia. Questa è la condizione nella quale il nostro Ministro, con suo provvedimento, ha messo l'Italia. È lecito quindi ipotizzare - come dicevo - che il suo comportamento non sia stato conforme alla normativa vigente. Tra le altre cose, è clamoroso anche il dietrofront di taluni dei testimoni sentiti nell'immediatezza, a settembre, i quali inizialmente hanno inequivocabilmente detto che il provvedimento era stato assunto in totale autonomia dal Ministro che prendeva, lui solo, provvedimenti al riguardo. Successivamente sono tornati indietro e hanno ritrattato questa versione. Non vi è alcun dubbio sul fatto che si debba consentire il giudizio alla magistratura. Il fatto è semplicissimo: sono state utilizzate 177 persone che avevano diritto alla protezione per far pressione sull'Europa in materia di immigrazione - è stato anche detto - privandole della libertà personale e impedendone la libera circolazione sul territorio dello Stato; persone che si trovavano già sul territorio dello Stato, alle quali è stato impedito di continuare a circolare liberamente, mettendo a repentaglio la loro salute e anche la sicurezza nazionale, se è vero che c'era il sospetto che ci fossero tra loro dei terroristi. A questo punto è necessario concedere l'autorizzazione affinché il ministro Salvini si sottoponga al giudizio della magistratura che valuterà sull'esistenza o no delle responsabilità penali. Il Parlamento ne guadagnerebbe sicuramente in credibilità agli occhi del Paese, il sistema democratico ne trarrebbe giovamento e sicuramente ne uscirebbe anche rafforzato.
2019-03-20	PD	MirabelliFranco	Devo dire che, se questa è la linea del Governo, sul caso Diciotti e su molte altre vicende, non ultima quella di ieri, si è fatto il contrario. Non può essere certo definita un'emergenza la presenza di una nave di organizzazioni non governative con a bordo 177 persone, 177 disperati, tra cui donne e minori. Non può essere certo considerato un atto di governo dell'immigrazione pensare che si possa affrontare questo tema prendendo in ostaggio migranti salvati da organizzazioni non governative, lasciandoli in mare per poter condizionare l'Europa.
2019-03-21	FI	GalloneMariaAlessandra	Il problema, per esempio, è che non è che scegliendo di non completare la TAV, per citare il caso più eclatante, il resto dell'Europa si ferma. La TAV non è solo il pezzettino che passa per l'Italia, non è solo la parte di corridoio strategico di comunicazione che comunque ci renderebbe centrali in Europa. La TAV italiana è una piccola parte del corridoio 5 Lisbona - Kiev e senza la realizzazione del pezzettino che passa per l'Italia, tutto andrà avanti ugualmente con il semplice risultato di tagliarci fuori.
2019-03-21	FI	GalloneMariaAlessandra	Ogni giorno un italiano si sveglia e sa che prima di sera arriverà una gaffe del ministro Toninelli. Ci sarebbe da sorridere se le sue fossero le battute comiche da cui è partito il MoVimento 5 Stelle e, invece, non sono battute e, quindi, non c'è proprio niente da ridere. Non si può scherzare sulla pelle degli italiani e dell'Italia e sulla perdita di migliaia di posti di lavoro. Non si può scherzare sulla reputazione di un Paese intero. Non si può scherzare sulla credibilità del nostro Governo all'estero e in Europa. Non si può scherzare sui soldi dei contribuenti; non si può scherzare sul futuro dei nostri figli. C'è da stare seri più che mai perché il problema è serio. Il problema forse è anche la leggerezza con cui lei ha accettato di ricoprire un ruolo così impegnativo e strategico per la vita di una Nazione come l'Italia senza forse comprenderne appieno le implicazioni e l'incredibile responsabilità. Questo la dice lunga sulla sua capacità di consapevolezza. Partecipare al Governo di un Paese non è come partecipare al programma "la Corrida" di Corrado. Sarebbe come se a me, dilettante assoluta del tennis, mettessero la racchetta in mano per sfidare Federer in Coppa Davis per rappresentare l'Italia.
2019-03-21	PD	MarcucciAndrea	Lei, signor Ministro, permette che si creino queste condizioni. Lei, signor Ministro, sta gettando il nostro Paese nel discredito generale interno e verso l'Europa: questo è inammissibile. Questo tipo di comportamento non lo possiamo più accettare. Un Governo deve avere una voce, deve avere un programma, deve fare dei provvedimenti: non può continuare a prendere in giro un Paese intero e lei lo sta facendo insieme ai suoi colleghi. Non è accettabile.
2019-03-26	FI	CarboneVincenzo	Il nostro patto, cari colleghi della Lega, siglato dal Centrodestra prima delle elezioni politiche non contemplava nulla di tutto questo; prevedeva zero parassitismo di Stato, meno tasse sulle famiglie, meno tasse sulle imprese e sul lavoro. Quello gialloverde, invece, siglato in uno studio di consulenza aziendale, è una trappola mortale per la finanza pubblica, per il mercato del lavoro e per il nostro welfare. Questo Governo ha ridotto l'Italia al fanalino di coda dell'Europa. Ancora una volta facciamo appello alla Lega affinché rispetti il patto siglato davanti agli italiani prima delle elezioni politiche. Ma non per forza: il nostro appello non è eterno, non ci sarà per sempre. È giunta l'ora di prendersi le proprie responsabilità. Vi state rendendo complici di questo disastro; fermatevi finché siete in tempo, per il bene del Paese. Forza Italia è stata e sarà sempre attenta alle fasce più deboli della popolazione. I Governi Berlusconi lo hanno sempre dimostrato, prima con l'innalzamento delle pensioni fino a un milione delle vecchie lire, e poi creando ben oltre 1.600.000 posti di lavoro. Non si può continuare ad abusare del decreto-legge come strumento per legiferare; è diventato uno strumento ordinario che comprime in modo pericoloso l'attività e il dibattito parlamentare. Per queste ragioni, chiedo all'Assemblea di non procedere all'esame di questo provvedimento.
2019-03-26	PD	ZandaLuigi	Signor Presidente, ho chiesto la parola oggi perché cade il quarantesimo anniversario della morte di Ugo La Malfa. Ricordarlo oggi significa non soltanto parlare di una delle più rilevanti personalità della politica italiana del Novecento, ma anche riportare alla memoria quei decenni della nostra storia repubblicana che lo hanno visto protagonista della costruzione della nostra democrazia, del rinnovamento della struttura dello Stato e della difesa del nostro sistema economico e sociale. Se noi siamo quel che siamo, se nonostante le nostre debolezze politiche ed economiche, se nonostante tutto ciò l'Italia conserva ancora nel mondo una posizione di prestigio, questo è dovuto allo straordinario lavoro di quanti, come Ugo La Malfa, hanno contribuito nel dopoguerra, con lungimiranza, cultura e spirito democratico, a trasformare un Paese distrutto da vent'anni di dittatura fascista e da un'atroce sconfitta, nella settima potenza industriale, campione in quegli anni nella fisica, nell'elettronica, nelle reti di trasporto, nella telefonia, nella produzione dell'acciaio, nell'industria dell'automobile, nella qualità della legislazione sociale, nella cinematografia, nella letteratura e nelle arti. Ugo La Malfa è stato uno degli artefici di quel miracolo. Anzi, nella ristretta cerchia di quanti in quegli anni guidavano il Paese, La Malfa ha occupato un posto speciale. Intellettuale raffinato, antifascista e leader politico carismatico, ha sempre saputo tenere insieme l'attenzione ai conti pubblici e una politica di sviluppo, la valorizzazione dell'industria nazionale e la liberalizzazione degli scambi, la lealtà atlantica e gli interessi dell'Italia, il senso dello Stato e il sostegno al processo di integrazione dell'Europa. Gli anni di Ugo La Malfa sono stati anni difficili: hanno visto emergere nel nostro Paese, accanto a potenti forze economiche e industriali, forti partiti di massa e grandi sindacati operai. Con loro La Malfa interloquiva, alla testa di un partito piccolo, minoritario, ma di grande autorevolezza e prestigio. Freddo nell'analisi politica ed economica, vedeva più lontano di molti dei suoi contemporanei e, quando non veniva ascoltato, sapeva tener duro e spesso prevaleva non per il peso dei numeri del suo piccolo partito, ma per la forza degli argomenti e per il rigore con il quale sapeva esprimerli. Sono rari i dirigenti politici che hanno goduto di quel prestigio e di quel rispetto che nel corso della sua vita sono stati riconosciuti a Ugo La Malfa tanto a destra come a sinistra. La sua eredità è stata raccolta dal figlio Giorgio, ma le mutate condizioni del costume politico e la pochezza culturale in cui versa oggi l'Italia non consentono di riproporre quello spirito repubblicano con il quale Ugo La Malfa ha sorretto e guidato le vicende della nostra democrazia. Un anno prima di morire, ad Alberto Ronchey che lo intervistava, Ugo La Malfa osservò che «l'Italia non era quella che avevamo in mente». Usò il plurale: non disse «l'Italia che avevo in mente» ma «l'Italia che avevamo in mente»; l'attenzione a tutta la comunità nazionale era un lato della sua modernità. Sosteneva il primato della politica, sapeva che per tagliare il traguardo serve mettere insieme competenze differenti e unire attività diverse, integrare la cultura e l'economia, l'efficienza delle realtà industriali e la necessità delle riforme sociali. Sapeva che da soli si perdono le battaglie. Così usava il plurale. Sentiva che l'amarezza per la condizione dell'Italia non era solo sua, ma anche di quanti con lui avevano lavorato, lottato e anche combattuto per una Patria più giusta e più forte e non per vederla alle prese con gli egoismi e i piccoli interessi di bottega. Anche noi, come Ugo La Malfa, dovremmo saper vedere con la sua onestà intellettuale, le responsabilità e le lucidità le difficili condizioni dell'Italia di oggi, non per ribaltare sugli altri la responsabilità delle nostre difficoltà, quanto, sempre ricordando La Malfa, per chiedere a noi stessi e al nostro partito cosa possiamo e dobbiamo fare, non per il nostro interesse politico, ma per aiutare l'Italia a risollevarsi. Dalla vita politica di Ugo La Malfa possiamo trarre tanti insegnamenti. Mi ha particolarmente colpito la forza con la quale ha sempre sostenuto il suo pensiero e le sue idee, che portava avanti senza curarsi delle dimensioni ridotte del suo partito. Parafrasando il suo amico Enrico Cuccia, possiamo dire che con Ugo La Malfa i voti dei parlamentari del Partito Repubblicano non si contavano ma si pesavano.
2019-03-27	LN	TosatoPaolo	Il nostro percorso è totalmente diverso. La Lega, tutti noi senatori siamo coloro che non hanno dato la fiducia al Governo Monti. Siamo coloro che non hanno mai governato con il PD e con la sinistra; siamo coloro che hanno votato contro la legge Fornero; siamo coloro che hanno raccolto più di 500.000 firme per un referendum che cancellasse questa legge vergognosa. Siamo coloro che si sono battuti in Europa - lo voglio ricordare - perché quota 100 potesse trovare attuazione in una difficilissima legge di bilancio. Oggi, finalmente, ancora una volta in questa legislatura, siamo coloro che manterranno un impegno preso con i cittadini italiani.
2019-03-27	LN	TosatoPaolo	Sono state mosse poi altre critiche al provvedimento. L'Italia, è vero, si trova nuovamente in una condizione di crisi della crescita economica; è un dato reale e innegabile. È una situazione difficile per l'Italia e per l'Europa intera, Germania compresa. È stato più volte osservato che in questa situazione non era opportuno investire importanti risorse per la riforma del sistema pensionistico. Queste sono ovviamente le affermazioni delle opposizioni. A nostro avviso invece ci sono momenti e temi per i quali non ci si può permettere dubbi e incertezze.
2019-03-27	M5S	CatalfoNunzia	Quanto stiamo per approvare oggi in terza lettura - lo ripeto - è un provvedimento storico, doveroso e necessario per salvaguardare la coesione sociale di questo Paese. Si tratta di una misura che tanti altri Paesi europei hanno messo in atto da tempo e che viene proprio dall'esigenza di contrastare una situazione aggravatasi negli anni e precipitata durante la crisi economica internazionale che ha portato l'Italia a possedere il non invidiabile record del più alto tasso di incremento dei soggetti a rischio di esclusione sociale in Europa (un dato statistico che - di fatto - si tramuta in milioni di persone in povertà assoluta e in circa 10 milioni in povertà relativa). L'urgenza del provvedimento è confermata non solo dai dati ISTAT, ma anche e soprattutto dalle tantissime domande per accedere al reddito e alla pensione di cittadinanza che sono arrivate fino ad ora tramite Poste italiane e attraverso i Centri di assistenza fiscale (CAF). Per la precisione, gli ultimi dati di Poste italiane ci parlano di oltre 220.000 domande. Le domande presentate tramite i CAF, invece, risultano essere oltre 500.000. Le richieste arrivano indistintamente da Nord a Sud. Le città ove vi è un numero maggiore di richieste sono Milano, Torino, Roma, Napoli e Palermo. Si tratta di un provvedimento necessario anche - lo ribadisco - alla luce del pilastro europeo dei diritti sociali che all'articolo 14 statuisce: «Chiunque non disponga di risorse sufficienti ha diritto a un adeguato reddito minimo che garantisca una vita dignitosa in tutte le fasi della vita e l'accesso a beni e servizi. Per chi può lavorare, il reddito minimo dovrebbe essere combinato con incentivi alla reintegrazione nel mercato del lavoro». E appunto queste sono le finalità e la ratio del provvedimento, quindi perfettamente in linea con il pilastro europeo dei diritti sociali. Si tratta di una misura di sostegno al reddito, ma non solo: una misura proattiva collegata all'inserimento nel contesto sociale e lavorativo del cittadino, un grande investimento nei centri per l'impiego, nell'interoperabilità delle banche dati e nelle politiche attive del lavoro. Il reddito di cittadinanza costituisce dunque anche una grande innovazione delle politiche attive del lavoro e un importantissimo e necessario investimento nell'interoperabilità delle banche dati. Vengono, tra l'altro, istituite due piattaforme digitali propedeutiche al funzionamento della misura: il Sistema informativo unitario delle politiche del lavoro e il Sistema informativo unitario dei servizi sociali per il coordinamento dei Comuni. Queste due piattaforme formeranno un grande portale unico per permettere la comunicazione e lo scambio di informazioni tra Comuni, Centri per l'impiego, Agenzie per il lavoro, ANPAL, Ministero del lavoro e INPS. Il lavoro parlamentare ha permesso di perfezionare un testo che era già efficace. Gli emendamenti approvati, sia al Senato che alla Camera, mirano a facilitare ancor di più l'accesso al reddito e alla pensione di cittadinanza. Inoltre, vanno incontro ad alcune categorie che più di altre in questi anni hanno subìto la crisi e le politiche di austerity, come i pensionati, le persone diversamente abili e i cosiddetti working poor, ossia persone che pur lavorando guadagnano talmente poco da non potersi permettere una vita dignitosa. Illustro brevemente alcuni degli interventi introdotti nel corso dell'esame in Senato. È stata prevista la definizione di offerta congrua fatta a un percettore di reddito di cittadinanza, che dovrà prevedere una retribuzione di importo uguale o superiore al 10 per cento in più di 780 euro. È stato introdotto un tetto temporale di trentasei mesi entro il quale il datore di lavoro che licenzia un percettore di reddito di cittadinanza, che ha assunto e per il quale ha ricevuto il bonus, deve restituire l'incentivo. È stata data la possibilità di esonero contributivo anche in caso di assunzione di persone in contratto di apprendistato. È stata disposta, in caso di dimissioni volontarie, la perdita del beneficio solo e unicamente da parte del dimissionario e non da parte di tutto il nucleo familiare. È stata prevista una modifica delle sanzioni ai CAF in caso di trasmissione infedele delle pratiche. Si è introdotta la previsione secondo cui i datori di lavoro che non sono in regola con la legge n. 68 del 1999 sul collocamento dei disabili, che determina le quote obbligatorie dedicate ai disabili, non potranno godere dell'incentivo. Infine, è stato previsto che le competenze acquisite dai beneficiari del reddito di cittadinanza saranno registrate sulle piattaforme. Si tratta quindi di uno storico delle competenze acquisite dal beneficiario del reddito in precedenti esperienze lavorative o percorsi di formazione e istruzione, che andrà inserito nelle suddette piattaforme completandone il profilo. Nel corso dell'esame alla Camera è stato previsto che il reddito di cittadinanza assuma la denominazione di pensione di cittadinanza oltre che nel caso di nuclei familiari composti esclusivamente da uno o più componenti di età pari o superiore a sessantasette anni, anche nell'ipotesi in cui uno o più componenti del nucleo possiedano il suddetto requisito anagrafico e convivano esclusivamente con una o più persone in condizione di disabilità grave o di non autosufficienza. La Camera ha altresì elevato i limiti massimi del valore del patrimonio mobiliare con riferimento ai nuclei in cui siano presenti soggetti in condizione di disabilità grave o di non autosufficienza portando l'incremento da 5.000 a 7.500 euro per ogni componente in condizione di disabilità grave o di non autosufficienza. È stato introdotto, inoltre, uno specifico innalzamento del parametro della scala di equivalenza (fino a 2,2) per l'ipotesi in cui nel nucleo familiare siano presenti membri in condizione di disabilità grave o di non autosufficienza. Inoltre, nella nozione di stato di disoccupazione è stata introdotta la possibilità che rientrino anche i soggetti il cui reddito da lavoro dipendente o autonomo corrisponda a un'imposta lorda pari o inferiore alle detrazioni relative ai redditi da pensione o da lavoro. È stato previsto l'incremento di cento unità della dotazione organica degli ispettori della Guardia di finanza e un incremento di 65 unità del contingente di personale per la tutela del lavoro dell'Arma dei carabinieri. Sono state introdotte diverse altre modifiche che riguardano le assunzioni da parte di Regioni, Province autonome, agenzie ed enti regionali: per la precisione, un aumento della dotazione organica fino a 3.000 unità con decorrenza dal 2020 e fino a 4.600 unità a decorrere dal 2021 del personale dei centri per l'impiego. Le quote inoltre includono la stabilizzazione delle unità di personale reclutate mediante procedure concorsuali bandite per le assunzioni con contratto a tempo determinato. Sempre con riferimento alle modifiche operate dalla Camera all'articolo 12, si ricorda che le risorse finanziarie in favore di ANPAL Servizi SpA, inerenti sia alla selezione di soggetti e alla conseguente stipulazione di contratti di collaborazione per concorrere all'organizzazione dell'avvio del reddito di cittadinanza, sia alla gestione delle spese, sono state previste in 90 milioni di euro per l'anno 2019, 130 milioni di euro per l'anno 2020 e 50 milioni di euro per l'anno 2021. Si è precisato inoltre che la pensione di cittadinanza potrà essere ritirata alle Poste o in banca anche in contanti e non necessariamente essere caricata sulla carta del reddito. Numerose altre sono le proposte effettuate dai Gruppi di maggioranza e dai Gruppi di opposizione inserite all'interno del disegno di legge che quindi modificano il decreto: il passaggio parlamentare è stato quindi completo, consentendo di modificare il testo e migliorandolo laddove c'era possibilità di farlo o dove vi erano delle carenze. Reputo pertanto che il lavoro parlamentare sia stato svolto in modo efficace.
2019-03-27	M5S	LAbbatePatty	(ore 11,59) ( Segue L'ABBATE). L'esigenza di uno strumento come il reddito di cittadinanza trova le sue basi nella Costituzione italiana agli articoli 3 e 38, nei quali si ritiene necessario l'intervento dello Stato nel rimuovere gli ostacoli di ordine economico e sociale che limitano la libertà e l'uguaglianza dei cittadini. Si stabilisce il diritto al mantenimento e all'assistenza sociale dei poveri, degli indigenti e dei disoccupati. L'articolo 14 del pilastro europeo dei diritti sociali stabilisce chiaramente il diritto al reddito minimo per garantire una vita dignitosa e ritiene utile combinare tale reddito minimo con incentivi all'integrazione nel mercato del lavoro. In periodi di crisi, come quella che ha colpito gran parte dell'Europa dal 2009 in poi, strumenti come il reddito minimo sono necessari per stabilizzare o almeno compensare il ciclo negativo, sostenere i consumi, la domanda aggregata e quindi l'economia, evitando anche e soprattutto l'esplosione della povertà. Questo però è ciò che è accaduto in quanto, in base ai dati Eurostat del 2016, l'Italia risulta essere il nono Paese per livelli di povertà e questo prima dei trasferimenti sociali (il che indica che c'è in partenza un grave squilibrio del nostro sistema economico in termini sociali) la sua posizione peggiora infatti dopo i trasferimenti, raggiungendo il settimo posto, ad indicare una bassa efficienza del nostro sistema sociale, appunto a causa dell'assenza di uno strumento di ultima istanza sociale quale il reddito di cittadinanza. Nel 2017 l'Istat ha stimato in Italia una povertà assoluta di 1,778 milioni di famiglie: parliamo di 5,058 milioni di individui, un numero enorme. Questo indice di povertà ha continuato a crescere in maniera costante dal 2014, perché due lunghe recessioni hanno danneggiato il tessuto sociale del Paese. Il reddito di cittadinanza doveva essere istituito già da tempo, ma così non è stato.
2019-03-27	M5S	MatriscianoSusy	Non solo sono storie vere queste. Questi, signori, sono solo alcuni esempi del Paese che ci hanno lasciato i vecchi Governi, un Paese passato da due a oltre cinque milioni di persone in povertà assoluta, proprio negli anni in cui questi stessi Governi andavano in Europa con il cappello in mano, facendosi imporre delle politiche economiche da macelleria sociale.
2019-03-27	M5S	PellegriniMarco	Per fortuna degli italiani, il MoVimento 5 Stelle è diverso, non dimentica gli impegni elettorali, anzi li mantiene, e in questo caso li tramuta in provvedimenti di legge in solo otto mesi di Governo. Il reddito di cittadinanza cambierà radicalmente la vita e il futuro di milioni di italiani che oggi soffrono, perché non sarà un sussidio assistenziale - come ancora oggi abbiamo sentito - ma sarà implementato da un sistema efficiente e articolato di politiche attive per il lavoro, basato sui centri per l'impiego che saranno finalmente messi in condizioni di ben operare anche grazie alle migliaia di nuove assunzioni di operatori, a cui si affiancheranno i navigator che prenderanno in carico i beneficiari del reddito di cittadinanza e li accompagneranno, passo dopo passo, fino al nuovo impiego. Inoltre, si realizzerà il sistema informativo unitario delle politiche del lavoro, che sarà collegato al sistema informativo unitario dei servizi sociali, il che permetterà di interconnettere tutte le banche dati esistenti, in modo che di ogni lavoratore si conoscano la formazione e le competenze, da mettere a disposizione delle aziende presenti sul territorio nazionale. L'investimento complessivo nelle politiche attive del lavoro sarà di circa 2 miliardi nel biennio 2019-2020. Questi interventi aiuteranno a colmare il gap che in questo settore esiste tra il nostro e gli altri Paesi europei, che è figlio di politiche del lavoro sbagliate dei precedenti Governi. A titolo di paragone, si pensi che nei centri per l'impiego di Germania e Francia lavorano rispettivamente 100.000 e 54.000 addetti: sono numeri enormi rispetto ai nostri attuali (8.000). Non è un caso che i tassi di disoccupazione di questi due Paesi siano del 5 per cento in Germania e dell'8,9 per cento in Francia, mentre in Italia in questo momento sono superiori al 10 per cento. A volte capita, infatti, che l'offerta di lavoro esista, ma che non venga soddisfatta perché non sono stati mai approntati strumenti per incrociare domanda e offerta. Basti pensare che, attualmente, i centri per l'impiego non comunicano tra loro e che, addirittura, alcuni sono sprovvisti di un proprio sito Internet. Ma tutto questo cambierà. La riforma strutturale che oggi approviamo definitivamente aiuterà a rimettere nel circuito della formazione e della ricerca attiva del lavoro anche una parte di quegli oltre 3 milioni di inattivi che, da anni, non cercano più fattivamente lavoro. E questo aspetto importantissimo della nostra riforma, ossia il previsto afflusso di questi scoraggiati e inattivi presso i centri per l'impiego, permetterà di rivedere al rialzo il tasso di partecipazione alla forza lavoro che, per il metodo di calcolo adottato in Europa, contribuirà alla crescita del PIL potenziale, il che migliorerà i conti pubblici. Del resto, oltre a queste considerazioni, ce ne sono tante altre di natura strettamente economica, che dovrebbero far riflettere chi, continuamente, parla di mercato, di liberismo e di crescita. Infatti, continuare ad avere 5 milioni di poveri, che inevitabilmente rimangono ai margini della società, costituisce un vero e proprio danno economico per l'intero Paese, perché questi nostri connazionali sfortunati non hanno potuto contribuire, fino ad oggi, al progresso e al benessere collettivo e, ad esempio, si sono ammalati in misura maggiore rispetto agli altri e quindi hanno usufruito in misura maggiore del Servizio sanitario nazionale, costituendo dunque un ulteriore costo per lo Stato. In definitiva, i vantaggi che porterà al nostro Paese il reddito di cittadinanza non li vede solo chi si copre gli occhi, perché non li vuole vedere. Per ciò che riguarda la famigerata legge Fornero, in campagna elettorale noi del MoVimento 5 Stelle avevamo preso l'impegno di superarla, istituendo la cosiddetta quota 100, favorendo il ricambio generazionale, liberando posti di lavoro per i giovani e, in tal modo, ringiovanendo e migliorando le competenze della forza lavoro.
2019-03-28	PD	CuccaGiuseppeLuigiSalvatore	Invece no. Oggi, con uno spot, che è semplicemente e ancora una volta una captatio benevolentiae e una ricerca di voti, si è detto: «No, d'ora in avanti, se qualcuno vi offende, tranquilli, vi potete difendere, potete sparare». È stato detto anche stamattina in quest'Aula. Siamo all'aberrazione giuridica. Ora, non è questo il primo provvedimento nel quale l'esito delle audizioni viene regolarmente disatteso; talvolta ci viene anche da pensare che siano totalmente inutili, perché ormai si è preso questo abbrivo: non si discute più nulla, arrivano i provvedimenti del Governo, vengono "scodellati" e non si possono modificare. Questo accade regolarmente. La discussione è il più delle volte mortificata e, consentitemi di dirlo, questo è palesemente un attacco al sistema parlamentare che - vivaddio - fino ad oggi è stato uno dei cardini del nostro sistema democratico. Si vuole apparire come salvatori della Patria e talvolta si indossa la divisa per dire che si vuole essere garanti della giustizia giusta, ma, in effetti, tutto questo è soltanto apparenza. C'è la volontà di imporre le proprie idee, che troppo spesso violano palesemente i princìpi basilari del sistema democratico, i princìpi basilari della democrazia, i princìpi basilari dell'uguaglianza, i princìpi basilari del diritto alla vita, in questo caso specifico, tutti concetti sanciti in maniera molto chiara dalla nostra Costituzione. Ma è anche palese che c'è un disinteresse totale, tant'è che anche ieri, a riprova di quanto ho appena detto (vale a dire che il nostro sistema con gli spot elettorali sta andando a farsi benedire), è nuovamente emerso che le carceri sono sovraffollate. Si badi bene: sono sovraffollate non perché siano aumentati gli arresti, che invece sono diminuiti, ma perché si sta attaccando, come dicevo, quel sistema fondato sulle libertà dell'individuo, fondato sul riconoscimento della dignità dell'uomo, dignità che è anche di coloro che vengono incarcerati per aver sbagliato i percorsi di vita. Si sta tornando ai sistemi di tanti anni fa, purtroppo ben conosciuti. E a breve ripartiranno, come da noi era stato abbondantemente previsto poco meno di un anno fa, le procedure di infrazione. Si apriranno le procedure di infrazione nei confronti dell'Italia per tanti provvedimenti che stiamo assumendo, e che sono palesemente contrari ai princìpi basilari, anche quelli dettati dall'Europa. State distruggendo un sistema che - vivaddio - aveva portato questo Paese ad essere invidiato per il sistema giustizia, che ci consentiva di scrivere «Giustizia» con la G maiuscola, mentre voi, ormai, la state riducendo ad una parola scritta in un minuscolo quasi illeggibile. Tutto, infatti, è fondato sull'imposizione da parte di un Governo che tende a limitare i diritti dell'individuo e, in questo caso, sta armando persone che, oggettivamente, vogliono difendersi da sole, che vogliono approfittare dell'abdicazione da parte dello Stato dal proprio ruolo. Questo provvedimento è infatti il riconoscimento palese dell'incapacità dello Stato - e noi non siamo d'accordo - di difendere i cittadini per far dire poi a qualcuno: «Ci penso io a farvi difendere, lo potrete fare da soli». Noi siamo, invece, per la difesa dello Stato. Noi crediamo che lo Stato debba occuparsi della difesa del cittadino e non favorire l'autodifesa, che porterà sicuramente, come dicevo, ai risultati di cui ho parlato. Quando inizieranno a vedersi i morti, le vittime di attacchi ingiustificati, nei casi prima evidenziati nei quali da oggi sarà consentito sparare contro queste persone, allora cominceremo a dire che forse abbiamo sbagliato qualcosa e forse sarà opportuno tornare indietro. Noi - ricordatelo - ve l'avevamo detto.
2019-03-28	PD	MirabelliFranco	(ore 11,55) ( Segue MIRABELLI). Quel «se la sono cercata» giustifica qualunque comportamento? Quel «se la sono cercata» che cosa vuol dire? Che si può fare qualunque cosa a una persona che se lo sia meritato? Non c'è alcuna pietà umana, non c'è alcuna valutazione sul valore di una vita umana. «Se la sono cercata» non può essere una categoria che usano le istituzioni. Non può esserlo. La pericolosità di questo provvedimento sta qui. Non sta solo nel merito, ma nel messaggio che incentiva i cittadini a difendersi da soli e che propone un modello di società pericoloso. Questo provvedimento, associato a quello che avete voluto e che ha recepito in modo estensivo la direttiva europea sulle armi, consentendo la libera vendita di armi più pericolose di quelle che erano consentite prima e riducendo i requisiti per l'acquisto, rischia di aprire una strada a quella cultura che mi pare sia il riferimento di molti degli argomenti che ho sentito portare avanti. Quella cultura che ha portato i Paesi che hanno adottato questa linea, come gli Stati Uniti, a contare nel 2017 40.000 morti uccisi da armi da fuoco. In un anno solo, due terzi dei morti che ci sono stati nel Vietnam. Tenete conto che l'Italia, già oggi, è il primo Paese per morti ammazzati da armi da fuoco in Europa, nonostante siamo il quindicesimo per armi possedute. È la cifra più alta in Europa.
2019-04-02	FI	DePoliAntonio	Signor Presidente, nella Giornata mondiale della consapevolezza dell'autismo, come ricordavano alcuni colleghi, nel momento in cui si ha attenzione nei confronti delle persone con disabilità, verso chi ha più bisogno, intervengo per ricordare un altro argomento altrettanto importante per tutti noi. Parlo del tema della siccità, del riscaldamento globale, dei nostri ghiacciai che si stanno sciogliendo, quindi del problema dell'acqua e del prelievo dell'acqua anche in territori dove è un bene troppo importante: senza l'acqua non c'è vita, non ci sarebbe nessuno di noi. Un prelievo che viene fatto senza tener conto di criteri oggettivi, strutturali e importanti per far sì che nei territori dove non ce n'è possano avere questo bene prezioso. Parlo dei pozzi e del prelievo dell'acqua nei territori dell'Alta Padovana, dove c'è uno dei bacini imbriferi più grandi d'Europa, poiché si tratta di un grande bene che va salvaguardato, che dà da bere a centinaia di migliaia di persone, nel territorio del Polesine, del Rodigino, della Bassa Padovana e in tantissimi altri. Nel progetto che Veneto Acque SpA sta prevedendo, il prelievo è una derivazione cosiddetta idropotabile delle falde del Medio Brenta. Pozzi in falda prelevano centinaia di metri cubi d'acqua al minuto senza tener conto dei criteri di ricarica e si trovano nella località di Camazzole, frazione del Comune di Carmignano di Brenta, nel territorio di Cittadella. Per questo motivo, il Consiglio di bacino del Brenta ha incaricato il CNR di un importante progetto di monitoraggio e mappatura del territorio, per capire concretamente cosa succede nel momento in cui si fa questo prelievo senza opere certe di ricarica, per salvaguardare quel territorio di circa 600.000 abitanti e, ancor più, tutti quelli a cui si va a dare un bene importante come l'acqua ai cittadini che ne fanno uso. Convinto dell'importanza della realizzazione di tali opere di ricarica della falda acquifera, ritengo fondamentale che l'istituzione competente, in modo particolare il Ministero, intervenga nelle sedi opportune per la difesa del territorio. Servono normative nazionali chiare, che definiscano una volta per tutte i criteri di captazione delle acque, che non ci sono, affinché questo bene comune possa essere fruito da tutti in egual misura e affinché, dopo le attività umane, non ne risentano di conseguenza quelle industriali, agricole e zootecniche. L'acqua è un bene prezioso e va salvaguardato. Convinto che questo sia uno degli aspetti più importanti, mi sono premesso, signor Presidente, di chiederle di poter svolgere quest'intervento, cosa di cui ringrazio lei e tutta l'Assemblea.
2019-04-02	PD	GaraviniLaura	Signor Presidente, sono appena rientrata da una missione in Argentina e da una missione precedente in Spagna. In entrambi i Paesi ho avuto occasione di incontrare cittadini venezuelani di origini italiane, che mi hanno raccontato come, negli ultimi mesi, migliaia di cittadini venezuelani, molti dei quali nostri connazionali, da un lato stiano cercando rifugio nei Paesi limitrofi al Venezuela, come ad esempio la stessa Argentina, il Brasile o la Colombia, e dall'altro cerchino addirittura la via dell'Europa, in particolare attraverso la Spagna. Cittadini che mi hanno raccontato delle attuali condizioni in Venezuela e di come sia impossibile trovare medicinali. Alcuni di loro sono venuti in Europa proprio per cercare di procurarsi i medicinali da riportare ai loro congiunti, ma spesso viene loro impedito di rientrare. Ci hanno raccontato le tensioni che ci sono, anche alla luce della recente destituzione unilaterale, da parte del presidente Maduro, del presidente dell'Assemblea Guaidó. Signor Presidente, il nostro Paese non può continuare a non prendere posizione. Ha ragione il senatore Casini quando parla delle recenti introduzioni di truppe e dei finanziamenti della Russia (dunque le ingerenze straniere ci sono, sono ancora più preoccupanti e rendono la situazione della cittadinanza ancora più drammatica). Mi unisco quindi al senatore Casini, anche come espressione del Gruppo Partito Democratico, nel chiedere che il Governo prenda finalmente posizione e si unisca all'importante risoluzione assunta dal Parlamento europeo nel chiedere che ci siano nuove elezioni in Venezuela. Non è accettabile che il nostro Paese, ancora una volta, si isoli a livello internazionale dopo che l'intera Unione europea e tutta una serie di Paesi del Sudamerica e gli stessi Stati Uniti chiedono fortemente che ci siano nuove elezioni. Non è tollerabile che da parte dell'Italia ci sia ancora una volta questo isolamento a livello internazionale, che non solo nuoce fortemente al nostro Paese, ma, in questa situazione drammatica, può segnare anche ulteriori difficoltà in un Paese come il Venezuela, che vede una forte presenza di nostri concittadini. L'inerzia e l'incapacità del Governo di assumere una posizione chiara non è più accettabile, Presidente. Esprimiamo quindi anche noi l'invito che il Governo assuma finalmente una posizione chiara.
2019-04-02	PD	RossomandoAnna	Grazie, signor Presidente. Avviandomi alla conclusione, il relatore ha citato la recente direttiva europea dell'aprile del 2018, perché è stato presentato un pacchetto di misure intese ad aggiornare e migliorare la vigente legislazione in tema di protezione dei consumatori, che è stato chiamato il " New Deal " dei consumatori, proprio per garantire ai consumatori europei il godimento pieno dei diritti riconosciuti dalla legislazione dell'Unione europea. Ci sono diverse proposte all'interno di questo pacchetto, che sarebbe opportuno guardare con attenzione, prevedendo anche un monitoraggio delle norme che andiamo a introdurre, rispetto all'efficacia sia interna, che esterna. Dunque, per rimanere in Europa e senza varcare l'oceano, per questo tipo di tutela sarebbero quanto mai opportuni un raccordo e un'attenzione alle nuove discipline contenute nella direttiva europea. Si tratta infatti di norme che stanno arrivando e che avranno un enorme impatto sulla materia e forse sarebbe stato opportuno (già che c'eravamo) coordinare i lavori del Senato con quelli in corso a livello comunitario per evitare di dover modificare ulteriormente le norme. Non voglio introdurre una vena artificiosamente polemica, ma quando guardiamo all'Europa ultimamente poco ci preoccupiamo di raccordarci per avere di più e spesso siamo assenti dove serve. Stiamo parlando di norme che impattano molto sulla vita dei cittadini e sul sistema delle imprese. Concludo, signor Presidente: il tema dell'esigibilità dei diritti è un tema di straordinaria modernità. Noi del Partito Democratico l'abbiamo a cuore e pensiamo che sia il centro del problema della modernità e del perseguimento e attuazione del principio di uguaglianza nella società che cambia: non solo attribuire diritti, ma renderli esigibili è il tema dei temi. Per questo motivo abbiamo guardato con interesse e abbiamo contribuito alla formazione di questo complesso di norme e confidiamo che possa essere ulteriormente migliorato. Come sempre, anche con questo atteggiamento e in questa modalità, intendiamo sottolineare la centralità del Parlamento a cui teniamo noi tutti e confidiamo possiate tenere anche tutti voi della maggioranza.
2019-04-03	LN	BagnaiAlberto	Nella mozione della nostra opposizione di sinistra ho particolarmente apprezzato il richiamo alla storia. Cerchiamo dunque di capire dalla storia come arriva l'oro nei forzieri delle banche centrali. Storicamente i percorsi sono fondamentalmente tre: lo sfruttamento coloniale, che non ci riguarda particolarmente e che oggi riguarda pochissimi Stati, la guerra e i surplus di bilancia commerciale. Quindi l'oro arriva nei forzieri delle banche centrali in virtù di due cose: il coraggio dei cittadini, che riescono a vincere una guerra, o l'industriosità dei cittadini, che riescono ad avere un surplus di bilancia dei pagamenti. Per questo motivo l'oro della banca centrale non è di una persona, non è neanche di cinque italiani, ma è l'oro di tutti gli italiani e questo per la genesi della costituzione di queste riserve, quelle auree e più in generale quelle valutarie. È così, anche perché è così ovunque. Oggi è facile documentarsi: basta uno strumento come un telefono cellulare e si può tranquillamente andare su Internet e consultare gli statuti delle banche centrali. L'ho fatto, andando a consultare gli statuti delle banche, dalla A di Afghanistan alla Z di Zimbabwe, passando naturalmente per quelli delle banche aderenti al Sistema europeo di banche centrali e quindi, in particolare, quelle dell'eurozona. In tutti questi statuti è chiaramente espresso il fatto che la banca centrale detiene le riserve dello Stato. Mi correggo, solo in uno statuto questa cosa non è specificata, ovvero nello statuto dello Zimbabwe: non so se questo sia il modello di qualcuno in questo augusto consesso, ma in ogni caso, eventualmente, lo prenderemo in considerazione, se verrà esplicitata una richiesta simile. È così anche perché lo dice la massima autorità in ambito di central banking oggi in Europa, niente di meno che il dottor Mario Draghi, il quale, rispondendo il 27 marzo 2019 all'interrogazione presentata degli europarlamentari Valli e Zanni, esplicita che «il Trattato sul funzionamento dell'Unione europea e lo statuto del Sistema europeo di banche centrali non utilizzano il concetto di proprietà per determinare le competenze del Sistema europeo di banche centrali (...) in relazione alle riserve». Ciò significa che chi eventualmente lo facesse commetterebbe un atto tecnicamente eversivo rispetto all'ordinamento nel quale le nostre banche centrali operano. Vorrei chiarire una cosa, che forse ha suscitato questo dibattito, su cui tornerò dopo in sede di dichiarazione di voto: lo Stato non è il Governo e mi dispiace dover fare questa precisazione qui e doverla fare a noi, ma da ciò scaturisce il fatto che tutta una serie di cose che sono state dette sono particolarmente inconferenti. Vorrei tornare anche al tema del rimpatrio dell'oro. Noi poveri populisti o patrioti per anni siamo stati invitati a seguire le best practice degli altri Paesi europei che ci venivano mostrate come esempio. Tipicamente si trattava di Germania e Olanda. Oggi è facile documentarsi e i miei lettori sanno cosa ciò significhi. Pertanto, se voi andate su Internet e cercate gold repatriation, vedrete che, per esempio, la banca centrale olandese ha portato dal 31 per cento al 51 per cento la quantità di oro detenuto in patria e, per esempio, scoprirete che la Germania ha spostato svariate centinaia di tonnellate di oro dall'estero verso il suolo tedesco. Quando c'era la pressione sovietica poteva essere conveniente diversificare il rischio Paese, ma quando questa pressione è venuta meno hanno pensato che fosse più utile riportarne un po' in casa. Ha ragione il collega Misiani: sono scelte di diversificazione. La diversificazione è un principio di rischio finanziario e noi non chiediamo che venga rimpatriato; chiediamo semplicemente che si studi serenamente la questione, i costi, anche per fare in modo che il Governo abbia contezza di dove sono le riserve e, in particolare, quelle auree. Noi non chiediamo - come invece fanno, legittimamente, per carità, i colleghi di Fratelli d'Italia - questo rimpatrio. Qui non c'è materia di contenzioso. Riscontriamo però che i Paesi cosiddetti virtuosi lo hanno messo in pratica. Non dimentichiamolo. Vorrei arrivare all'ultimo punto che è stato sollevato con la solita insalata di concetti, che non ci aiuta. Forse qui dovremmo essere più puntuali e precisi. Così come non è il caso di confondere Stato e Governo - che poi è all'origine dell'equivoco che ci porta qui - non è neanche il caso di confondere indipendenza e autonomia. L'indipendenza della banca centrale non è minimamente in discussione. Forse sarebbe il caso che parlassimo serenamente dell'indipendenza della banca centrale, che è un principio che noi rispettiamo perché è iscritto nel nostro ordinamento. Gli ordinamenti europei vogliamo cambiarli ma nel rispetto delle regole. È un principio che si afferma negli anni Ottanta e, quindi, abbastanza vetusto, che sta all'attuale contesto finanziario come le penne alla vodka stando alla nostra tavola o gli Spandau Ballet stanno alla musica che ascoltiamo. È roba vecchia; è roba degli anni Ottanta, quando l'inflazione era effettivamente a due cifre e occorreva un certo tipo di istituzioni. Ora siamo in deflazione e occorre un altro tipo di istituzioni, che si affermerà, ma questo è un dibattito che lasciamo per un'altra volta. È un dibattito sul quale potremo tornare. Vorrei semplicemente sottolineare che l'indipendenza della banca centrale, se la consideriamo in termini tecnici come nel noto studio di Grilli e Masciandaro del 1991, ha due dimensioni, una politica e una economica (la goal independence, cioè la capacità di fissare i propri obiettivi, e l' instrument independence, cioè la capacità di scegliere la strada per perseguirli). Dal punto di vista della goal independence, la Banca d'Italia non è indipendente perché il suo obiettivo è la stabilità dei prezzi, come definita dal Governing council della BCE nel 1998, e quindi un tasso di inflazione inferiore o vicino al 2 per cento. Lasciamo perdere che poi loro non riescono ad ottenerlo - di quello parliamo dopo - però l'obiettivo la banca centrale italiana non se lo dà; agisce come articolazione del Sistema europeo di banche centrali. Sotto quel profilo pensare che questo sia un attentato all'indipendenza è assolutamente inconferente. Se parliamo, invece, di indipendenza in termini di instrument independence, cioè d'indipendenza operativa, nessuno vuole togliere indipendenza operativa alla Banca d'Italia. La detenzione e gestione dell'oro la diamo in questa nostra mozione per assolutamente indiscussa. Riconosciamo le competenze tecniche di quell'organo e nessuno pensa di darlo al Governo o a chicchessia. La cosa importante è affermare che quello è l'oro degli italiani e dello Stato. Questo era quanto mi sentivo di dirvi per illustrare il contenuto della nostra mozione. Mi sembra strano averlo dovuto fare, ma se mi è stato chiesto di farlo e, quindi, di affermare l'ovvio, significa che forse c'è qualcosa che non funziona nel nostro dibattito e nei nostri tempi. Di questo potremo parlare con calma un'altra volta. Risparmio una parte del tempo a mia disposizione.
2019-04-03	LN	BagnaiAlberto	Signor Presidente, la ringrazio per avermi permesso di esprimermi subito a causa di un successivo impegno istituzionale in sala Koch. È stata evocata spesso l'Europa in questa discussione. Il primo europeo, secondo il pontefice Benedetto XVI, è stato San Colombano, il primo ad aver menzionato l'unità del popolo europeo, il primo di tanti nostri intellettuali. Il primo europeista probabilmente possiamo considerare che sia stato Ludovico il Moro. Già mi è capitato di ricordare in quest'Aula il suo metodo, che era stato quello di appoggiarsi a Carlo di Valois per risolvere un piccolo problema che aveva in famiglia, con le conseguenze che poi abbiamo visto. Nella discussione politica di questi anni in Italia, quante volte ci siamo sentiti richiamare dalla nostra attuale opposizione alle migliori prassi europee? Questo richiamo, però, si capisce ogni giorno di più che era solo strumentale, che aveva solo un fine di lotta politica interna, esattamente come il dar seguito a certe fake news giornalistiche che sono figlie, forse, di analfabetismo funzionale, dell'incapacità di distinguere fra proprietà e detenzione, fra Stato e Governo, fra indipendenza e autonomia, o forse sono figlie di una certa malizia politica che cerca di creare un po' di rumore per mettere in difficoltà il Governo. Noi invece ci distanziamo dall'europeismo liturgico del fan club di Ludovico il Moro e vogliamo qualcosa di diverso: un europeismo pragmatico. Ho già detto e credo che ripeterò spesso che l'europeismo pragmatico passa attraverso l'adeguamento dei nostri istituti a quelli europei e lo spirito della mozione va esattamente in questo senso. Certo, a noi in Europa non piace tutto e vi faccio un esempio di quello che non ci piace, visto che è stata evocata l'indipendenza della nostra banca centrale. Vi faccio una short list di Governatori di banche centrali degli altri Paesi. Prendiamo Vitor Constâncio, ex Vice Presidente della BCE: politico, segretario del Partito socialista, candidato Premier, perse le elezioni e diventò Governatore della banca centrale del suo Paese. Immaginate voi qui da noi un percorso simile? Direi di no. Prendiamo l'ex vice presidente della BCE de Guindos, che è sempre stato un manager politico, tesserato del Partito popolare, Sottosegretario, Ministro; pensiamo a Sylvie Goulard, che è stata Ministro della difesa con Macron e si è dimessa a causa di uno scandalo per un problema riferito agli assistenti al Parlamento europeo. Negli altri Paesi le banche centrali hanno dimostrato di essere contigue alla politica, e non sempre al meglio della politica. Nella storia della nostra banca centrale, episodi di contiguità di questo tipo non ci sono stati, e lo rivendichiamo con orgoglio e a noi ciò piace, come ha detto la collega Bottici. A me piace poter ricordare che questa maggioranza, quando è dovuta intervenire per mettere rimedio ad alcune storture di alcune riforme che ci siamo trovati a dover gestire, che abbiamo avuto "sul groppone", ha trovato nella nostra banca centrale un interlocutore - segnatamente, io desidero ricordare il dottor Salvatore Rossi - che, pur nella diversità, ovviamente, delle visioni, è stato in grado di fornirci un supporto, è stato in grado di ascoltare le nostre ragioni e di aiutarci a migliorare delle riforme che, a detta di tutti i soggetti coinvolti, necessitavano di essere migliorate. Io non starò qui a dirvi perché voterò favorevolmente all'ovvio, ma voglio fare un paio di considerazioni su cosa non mi convince nelle altre mozioni, altrimenti, sembrerei schizofrenico. Le quattro mozioni non dicono tutte la stessa cosa. Intanto, partirei dalla mozione della nostra opposizione di destra meno a destra, e cioè quella dei nostri colleghi di Forza Italia. Io non credo che sia il caso di votare un impegno a escludere ogni ipotesi di vendita o di cessione delle riserve auree a fini di sterilizzazione delle clausole di salvaguardia, per il semplice motivo che questa ipotesi è venuta in mente solo a qualche giornalista poco addentro al funzionamento del sistema bancario italiano e del sistema bancario europeo. Questa ipotesi non ci è mai venuta in mente per diversi motivi, tra cui quello che è impossibile. Non che vendere l'oro delle banche centrali non sia mai venuto in mente a nessuno. A qualcuno è venuto in mente. Se andate a prendere «il Giornale» del 15 settembre 2014, c'è un bellissimo articolo, dal titolo molto ambizioso: «New deal da mille miliardi: vendiamo l'oro dell'Europa», a firma del collega parlamentare Renato Brunetta, che proponeva di prendere l'oro della banca centrale per finanziare un piano di investimenti. Forse, però, il collega Brunetta, che è anche un collega economista, non sa come il sistema funzioni. Glielo ha spiegato Peter Praet, in suo tweet delle ore 16,42 del 12 marzo 2019, che si trova nel twitter feed della BCE. Lì Peter Praet dice una cosa molto semplice: in quanto banca centrale possiamo creare moneta. Quindi, se la BCE volesse finanziare un piano di investimenti, potrebbe farlo senza vendere alcun oro.
2019-04-03	M5S	BotticiLaura	Se si fa un'affermazione simile e poi si dà la colpa alla maggioranza dell'aumento dello spread e della sfiducia dei mercati verso l'Italia, è sempre un concetto sbagliato. Noi non l'abbiamo mai detto. Si sta parlando delle riserve auree, dell'oro detenuto presso la Banca d'Italia. E utilizzo il termine «detenuto», perché da nessuna parte è scritto di chi sia l'oro. Nel 1893 le tre banche (la Banca nazionale del Regno d'Italia, la Banca nazionale toscana e la Banca toscana di credito) hanno dato vita alla Banca d'Italia e messo assieme le riserve; nel 1926, con l'attribuzione del monopolio esclusivo delle emissioni alla Banca di Italia, il Banco di Napoli e il Banco di Sicilia hanno ceduto le proprio riserve a Banca d'Italia. E hanno fatto questo perché le riserve servono per la stabilità finanziaria dello Stato. Era, quindi, una considerazione logica pensare che l'oro detenuto in Banca d'Italia fosse degli italiani. Era una considerazione logica. Accade, però, che le cose cambiano: l'Italia non è più uno Stato solo, perché è entrata prima nella Comunità europea e poi nell'Unione europea. E lì cambia, perché l'oro detenuto dalla Banca d'Italia diventa in qualche modo dedicato alla stabilità finanziaria dell'Unione europea. Quell'oro, però, è dell'Italia per cui, mancando una normativa specifica, è quindi giusto l'impegno che si chiede al Governo, perché noi possiamo arrivare a una conclusione logica, ma abbiamo sempre pensato che, per fare le cose per bene, bisogna ragionare all'interno dell'Unione europea che, se poi fosse anche un'Europa unita, sarebbe meglio. Nella mozione della maggioranza si impegna il Governo «ad adottare le opportune iniziative al fine di definire l'assetto della proprietà delle riserve auree». In effetti, nella sua risposta il presidente del Consiglio Conte giustamente afferma che, se si vuole modificare l'assetto della proprietà aurea della Banca d'Italia con un intervento del legislatore - per cui non si toglie al Parlamento la possibilità di legiferare in tal senso - un intervento normativo andrebbe valutato, sul piano della compatibilità, con i principi basilari che regolamentano l'ordinamento del Sistema europeo di banche centrali. Mettiamo il caso che il Sistema europeo di banche centrali decida di far saltare il tutto e si sciolga l'Unione europea, per cui non c'è più la Banca centrale europea e non abbiamo più l'euro. Dove vanno le riserve auree e come fanno a ritornare nella proprietà dello Stato e, quindi, garantire la stabilità del Paese Italia? Non è scritto da nessuna parte. Ricordo che l'articolo 130 del Trattato sul funzionamento dell'Unione europea dice che non si può influire sulla gestione e, infatti, mai si parla nella mozione di interferire con l'indipendenza della Banca d'Italia, perché siamo i primi che hanno sempre parlato dell'indipendenza della Banca d'Italia ed è per questo che ci siamo spesso irritati con il precedente Governo quando faceva provvedimenti che non erano proprio sull'indipendenza di Banca d'Italia. Quando poi nella mozione chiediamo di capire se si possono riportare indietro le riserve auree detenute all'estero è in relazione proprio al concetto di cui ho parlato poco fa: quanto costa riportare le riserve di oro nel Paese Italia? Siccome abbiamo visto che cosa sta accadendo con la vicenda Brexit - e non voglio dire che la maggioranza vuole uscire dall'Unione europea, non l'ho mai detto e nessuno lo ha mai detto - se le cose sono chiare, è sempre meglio per tutti. Quanto alle mozioni presentate dalle opposizioni, quella del Gruppo Forza Italia impegna il Governo sulla permanenza pubblica della proprietà delle riserve auree, cioè di tutti noi, dello Stato. C'è poi quella del Partito Democratico - e torno al ragionamento di prima - che, quando impegna il Governo a escludere l'adozione di qualsiasi intervento, mina la credibilità. Credo che la mozione più tranquilla e più in linea rispetto a quello che dobbiamo andare a costruire in Europa sia proprio quella della maggioranza, per riportare uno Stato, che è cambiato ed è entrato in Unione europea, a ristabilire oggi delle norme che garantiscano che la stabilità finanziaria è prevalentemente quella dell'Italia.
2019-04-03	M5S	GirottoGianniPietro	GIROTTO, relatore. Grazie, Presidente. Dicevo che ci prendiamo l'onere e l'onore di pensare di aver trovato un buon compromesso ma, non avendo la presunzione di essere infallibili come più volte sottolineato anche dal ministro Bonafede, valuteremo e vigileremo attentamente lo svolgersi delle prime nuove class action per vedere se ci sono effettivamente dei difetti o degli aspetti che si possono migliorare, anche monitorando, ovviamente, quanto verrà fatto in Europa, perché il pacchetto di direttive è ancora in corso. Vigileremo, quindi, sul testo definitivo al fine di essere coerenti con quello che le direttive imporranno, agendo anche ex post e controllando l'effettiva efficacia dello strumento, che però siamo sicuri accelererà e renderà più efficaci le nuove class action. Pertanto limeremo in corso d'opera eventuali difetti.
2019-04-03	M5S	LannuttiElio	Signor Presidente, bisogna fare un po' di storia sull'oro della Banca d'Italia. Basta informarsi. Ho sentito tante inesattezze, ma basta andare sul sito della Banca d'Italia, al capitolo dedicato all'evoluzione storica delle riserve auree, per sapere che nel 1893 la fusione dei tre istituti di emissione (Banca nazionale del Regno d'Italia, Banca nazionale toscana, Banca toscana di credito) diede vita alla Banca d'Italia, con una propria dotazione aurea iniziale di 78 tonnellate di oro, di cui l'86 per cento della Banca nazionale del Regno. Nel 1926, con l'attribuzione del monopolio esclusivo delle emissioni a Banca d'Italia - le altre banche non battevano più moneta - Banco di Napoli e Banco di Sicilia cedettero le proprie riserve auree, pari a circa 70 tonnellate provenienti dal Banco di Napoli. Alla chiusura del primo bilancio al 30 giugno 1946, l'UIC (Ufficio italiano cambi) deteneva oro per 1,8 tonnellate, ceduto dalla Banque de France. Nel corso degli anni successivi, dal 1951 al 1960, l'UIC acquistò ingenti quantità di oro fino ad accumularne poco meno di 2.000 tonnellate. Nel 1960 e nel 1965 vennero attuati due trasferimenti dalle riserve dell'Ufficio italiano cambi a quelle della Banca d'Italia, per complessive 1.890 tonnellate, in base al principio che riconosceva alla Banca la detenzione delle riserve auree - si badi bene, detenzione e non proprietà - e all'UIC la gestione di quelle valutarie, portando il quantitativo delle riserve della banca a 2.136 tonnellate. Tra il 1966 e il 1970 vi furono altre variazioni in aumento delle quantità detenute che raggiunsero 2.565 tonnellate nel 1973. Nel Dopoguerra, l'Italia divenne rapidamente un Paese esportatore e per tale motivo beneficiò di cospicui afflussi di valuta estera, specie in dollari. Tali flussi, anche per le esigenze connesse al rispetto degli accordi di Bretton Woods, furono anche utilizzati per acquisire quantitativi di oro, analogamente alle principali banche centrali (Banque de France e Bundesbank). Nel 1998 la riserva aurea della Banca aumentò di ulteriori 518 tonnellate grazie alla chiusura definitiva dell'operazione REPO (pronti contro termine) contro ECU stipulata con la BCE. Le ultime variazioni quantitative, che hanno portato le riserve alle attuali consistenze di 2.452 tonnellate, sono avvenute all'inizio del 1999, in occasione dell'avvio dell'Unione europea monetaria (UEM), con il conferimento alla BCE di 141 tonnellate di metallo. Il quantitativo di oro di cui la Banca d'Italia è ad oggi detentrice e non proprietaria (come si legge sul sito e ci tornerò dopo) è quindi frutto di una serie di eventi che hanno permesso all'Istituto di diventare, nel tempo, uno dei maggiori detentori al mondo di metallo prezioso, il quarto al mondo. Sono 2.452 tonnellate costituite da lingotti e in parte minore da monete, custodite nei propri caveau per il 44,6 per cento; all'estero in alcune banche centrali per il 55,4 per cento, la maggior parte (43,29 per cento) negli Stati Uniti; il 6,09 in Svizzera; il 5,76 per cento nel Regno Unito (e ci sarà la Brexit). La proprietà delle riserve auree nazionali è surrettiziamente apparsa nella discussione parlamentare come un tema di dibattito, specie dopo l'avvento del sistema bancario europeo e lo stratificarsi della normativa nazionale, rendendo dunque necessario un intervento legislativo chiarificatore. Ai sensi del Trattato sul funzionamento dell'Unione europea e dello statuto del Sistema europeo di banche centrali e della BCE, queste costituiscono parte integrante delle riserve dell'eurosistema, assieme alle altre banche centrali nazionali e a quelle di proprietà della BCE. Infatti l'articolo 127 del Trattato sul funzionamento dell'Unione europea (ex articolo 105 del Trattato comune europeo) stabilisce, al comma 2, che tra i compiti fondamentali da assolvere tramite il Sistema europeo di banche centrali (SEBC) è quello di detenere e gestire le riserve ufficiali in valuta estera degli Stati membri; al contempo, l'articolo 30 dello statuto prevede che la BCE abbia pieno diritto di detenere e gestire le riserve ufficiali in valuta che le vengono trasferite e di utilizzarle per gli scopi indicati nel presente statuto. Più specificamente, la normativa europea ribadisce la detenzione sia esplicitamente nel titolo dell'articolo 31 dello statuto, e in particolare nella disposizione del comma 2 del medesimo articolo, che fa riferimento all'attività di riserve in valuta che restano alle banche centrali nazionali dopo i trasferimenti, con ciò evidenziando nessuna supponibile ingerenza nel diritto europeo circa la proprietà e il titolo in forza del quale le banche centrali nazionali detengono tali riserve, ivi comprese quelle auree, lasciando così al campo del diritto nazionale la determinazione della questione. La risposta del 27 marzo del presidente della BCE Mario Draghi all'interrogazione di due europarlamentari conferma e chiarisce questa interpretazione, laddove esplicita che il Trattato sul funzionamento dell'Unione europea e lo statuto del Sistema europeo bancario non utilizzano il concetto di proprietà per determinare la competenza in relazione alle riserve, competenze che riguardano la detenzione e la gestione delle riserve stesse. La detenzione da parte di Bankitalia delle riserve auree avviene ai sensi del Trattato sul funzionamento dell'Unione europea e dello statuto SEBC mentre la relativa iscrizione nell'attivo di bilancio della banca è frutto di una semplice convenzione e non implica alcun implicito diritto di proprietà, come chiaramente specificato anche negli statuti di altre banche centrali europee aderenti al Sistema europeo di banche centrali. Ci sono alcune proposte di legge che cercano e chiedono un'interpretazione autentica sull'assetto dell'oro della Banca d'Italia che, come ribadito in Senato dal presidente del Consiglio Giuseppe Conte, nella risposta all'interrogazione 3-00622 il 21 febbraio 2019, rientra nell'ambito della discrezionalità politica del legislatore nazionale, e non certo come ho sentito in Aula, del libero arbitrio.
2019-04-03	PD	DAlfonsoLuciano	Non credo che ci troviamo in una condizione di questo tipo, che non ci sia altro nodo da sciogliere o altra iniziativa da coltivare, elaborare e assumere, o altra competizione da realizzare per fare salva la nostra economia, per organizzare spazi per le nostre politiche attive a favore delle imprese, della natalità imprenditoriale, per un'offerta formativa permanente o per la grande questione delle infrastrutture. Noi siamo completamente fuori dal dibattito odierno riguardante le reti TEN-T che si stanno ingrandendo in altre parti d'Europa. In Italia, invece, ci poniamo la questione, che è un estetico e narcisistico fiume carsico, di chi sia la proprietà delle riserve auree.
2019-04-04	M5S	DeLuciaDanila	Signor Presidente, sono contenta di fare quest'intervento oggi, visto che abbiamo parlato molto di made in Italy. «Il vino è uno dei comparti che può esportare molto nel mondo. È una delle nostre eccellenze e possiamo battere altri Paesi europei, anche nel mercato cinese»: così Luigi Di Maio alla vigilia del Vinitaly di Verona, nel confermare la sua presenza alla manifestazione del prossimo weekend. Ebbene, proprio di vino voglio parlare in questo mio intervento, per rendere edotti i colleghi di un'eccezionale occasione che il nostro Paese è chiamato a vivere in questo 2019. Mi riferisco al riconoscimento di «città europea del vino», che quest'anno è stato assegnato all'Italia e - precisamente - al Sannio, insignito del prestigioso riconoscimento dalla rete delle 800 città del vino presenti in 11 Paesi europei. La rete, formata dalle associazioni nazionali presenti negli 11 Paesi membri (Germania, Austria, Bulgaria, Slovenia, Spagna, Francia, Grecia, Ungheria, Italia, Portogallo e Serbia) copre un totale di quasi 800 città di tutta Europa. A partire dal 2012, inoltre, assegna annualmente il ruolo di capitale della cultura enologica del vecchio continente a un Paese dell'Unione, ponendolo al centro dell'attenzione e promuovendo in tale maniera l'attività culturale, l'identità, i paesaggi e i territori del luogo prescelto perché, come diceva il maestro Luigi Veronelli: «Il vino è il canto della terra verso il cielo». Il 2019 ha visto assegnare questo importante premio all'Italia e, tra le realtà che hanno proposto la propria candidatura, ha prevalso il territorio Sannio Falanghina, in particolare i Comuni di Castelvenere, Guardia Sanframondi, Sant'Agata dei Goti, Solopaca e Torrecuso, tutti della provincia di Benevento. Per me, quindi, è un reale piacere condividere con voi questo risultato che la mia terra ha conquistato meritatamente e mi preme ricordare che ad oggi il Sannio tutto, e non solo i Comuni che hanno fatto cartello sotto il nome Sannio Falanghina, è all'apice dell'Europa nel settore vinicolo, ottenendo riconoscimenti continui. Per questo mi auguro vivamente che in tanti decidano di visitare questi luoghi, di assaggiare i frutti della terra e, per quanto mi riguarda, mi fa piacere farmi portavoce di questo straordinario riconoscimento. Fatto dunque il mio invito, ci tengo anche a ricordare che lo scorso marzo la capitale europea del vino ha incontrato la capitale europea della cultura; infatti, a Matera, è stato presentato il progetto Biowine, che riguarda il trasferimento di buone pratiche per la tutela dell'ambiente in viticoltura e che coinvolge alcune importanti realtà del Veneto, della Campania e della Basilicata. Partendo da qui, dunque, il Comune di Matera ha proposto di impiantare filari di falanghina nei giardini del territorio per celebrare l'anno della doppia capitale europea e rafforzare il radicamento del binomio vino-cultura. Intanto, e chiudo, proprio al Vinitaly sarà presentato il programma dettagliato delle iniziative che si svilupperanno in tutto il 2019 per celebrare la capitale europea del vino che, con orgoglio, ribadisco essere il territorio della mia Benevento.
2019-04-16	FI	LonardoAlessandrina	Affermo ciò perché siamo ancora in attesa di sapere ufficialmente chi sono gli incaricati del Governo chiamati ad occuparsi degli affari comunitari. Vi è certo un interim del presidente Conte e pare che alcune deleghe siano state nuovamente concesse al sottosegretario Barra Caracciolo, ma questo evidentemente non basta. Il Ministero per gli affari comunitari ha un ruolo centrale, avendo tra l'altro proprio la competenza sulle infrazioni cui l'Italia è soggetta. Qualche malizioso potrebbe pensare che la vostra non sia una semplice sciatteria, ma la volontà esplicita d'ignorare l'importanza e la centralità della partecipazione italiana alla vita dell'Unione europea. Il Ministero, durante tutto l'anno in corso, non è stato in condizioni di lavorare e, da qui in poi, non si sa cosa accadrà. Se sommiamo quanto detto al fatto che proprio in queste settimane si sta discutendo del nuovo bilancio comunitario, in particolare per ciò che afferisce ai fondi tanto importanti per il nostro Mezzogiorno, capirete certamente il nostro sconcerto. Mi riferisco a uno sconcerto che si acuisce se aggiungiamo che siamo alla vigilia dell'appuntamento elettorale europeo e che all'orizzonte le nubi tempestose della Brexit, con le ricadute importanti che questo avvenimento avrà sulla nostra economia, non si sono affatto diradate. Possiamo dunque affermare che, nel migliore dei casi, questo Governo mostra disinteresse per l'Europa, se non ostilità aperta e ciò è inaccettabile. Certo l'Europa non è perfetta, anzi, ma è la nostra casa; una casa che ha permesso quasi un secolo di pace e crescita economica, non lo dimentichiamolo. Tale crescita nasce dai fondi strutturali, la cui programmazione 2021-2027 - come dicevo poc'anzi - è in fase di discussione. In particolare, la presumibile uscita del Regno Unito porterà - ahimè! - una riduzione del budget a disposizione per l'attuazione della politica agricola comune. Molti Paesi si stanno mobilitando per scongiurare tale avvenimento che rappresenta un serio pericolo per la tenuta e la salvaguardia del nostro patrimonio agro-industriale. Dobbiamo lavorare intensamente, in particolare per garantire un futuro ai giovani agricoltori. Dobbiamo aiutare queste ragazze e questi ragazzi che vedono nell'agricoltura un'opportunità di riscatto e soprattutto un modo per restare nelle proprie aree di origine. Infatti, colleghi, il dramma dell'emigrazione non è soltanto legato a genti che vengono in Europa da Africa ed Asia, ma lo è anche per tante, forse troppe famiglie del nostro Sud, che vedono andar via i propri ragazzi in cerca di opportunità. Chi come me viene dal Sud questo lo sa molto bene; io, infatti, incontro tanta gente, tante madri e tanti padri a cui a volte devo asciugare le lacrime perché vedono partire i loro figli. Incentivare l'imprenditoria agricola giovanile ci consentirà di avere innovazioni e rinnovato entusiasmo e, di conseguenza, una migliore risposta del mercato, cibo di qualità e uno sviluppo sostenibile per l'ambiente. I giovani che vogliono fare questo lavoro devono essere incentivati e sostenuti. Auspichiamo in tal senso che anche il Governo faccia sentire con autorevolezza la sua voce in Europa per tutelare i nostri interessi. Come potrà farlo senza il Ministro ad hoc sarà tutto da chiarire. Sempre per i giovani sarebbe necessario che il nuovo Fondo sociale europeo Plus (FSE+) fosse collocato all'interno della politica di coesione, così da farlo diventare uno strumento a sostegno degli investimenti nel capitale umano per l'inclusione sociale. Il Fondo sociale europeo dovrebbe inoltre poter contare su maggiori risorse aggiuntive, visto che questo nuovo strumento ha inglobato altri programmi, compresa la fondamentale iniziativa per l'occupazione giovanile cui è destinata una dotazione specifica nell'attuale programmazione. Colleghi, tante opportunità ci potrebbero essere se solo volessimo coglierle, ma questo Governo sembra ignorarle, troppo preso a litigare e a caccia di voti. Il mio appello è quindi il seguente: occupatevi di Europa, criticatela se volete, ma occupatevene cercando di raccogliere il meglio che può offrire per la nostra Italia.
2019-04-16	FI	MasiniBarbara	Certo, noi siamo anche convinti che, purtroppo, l'Europa di oggi non risponda pienamente all'Europa ideale dei nostri padri fondatori; che sia un'Europa spesso percepita come lontana, distante, senz'anima, caratterizzata da eccessi di burocrazia e di politiche di austerità, rigida sui conti, e basata su algoritmi distanti dalla vita di ogni giorno.
2019-04-16	FI	MasiniBarbara	Con il disegno di legge in esame si sono perse molte opportunità per apportare migliorie con azioni concrete nelle materie che erano oggetto di osservazione e valutazione. Insomma, è ancora una volta un'occasione persa e mal sfruttata. Si tratta, ancora una volta, di una politica senza visione e umiltà, con cui si cerca di mascherare la propria scarsa capacità di analisi e di incidere, sempre dando la colpa a qualcun altro, ovvero usando lo stesso metodo che utilizzate all'interno del Governo quando l'Esecutivo scricchiola. Da questo scricchiolio noi ci teniamo fuori e siamo lontani, perché in Europa servono voce nitida e capacità di analisi lucide, che noi abbiamo sempre saputo avere.
2019-04-16	FI	MasiniBarbara	Il ministro Salvini - e non solo lui, ma in molti nel Governo - ha detto che andrà in Europa per chiedere ed ottenere modifiche ai parametri e una loro maggiore flessibilità. Orbene, sicuramente è una giusta iniziativa, ma vorrei ricordare, sulla base anche di una spicciola economia domestica, che non si può spendere ciò che non si ha nel portafoglio, indebitandosi ulteriormente, fra l'altro per politiche in deficit, di spesa corrente, che non creano sviluppo e non permettono al sistema Paese quello shock fiscale di cui avremmo avuto bisogno.
2019-04-16	FI	MasiniBarbara	La Francia e la nostra Italia sono Paesi fondatori e fondanti di questa Europa, certo tanto cara e forse un po' malmessa. In Aula oggi esaminiamo alcuni strumenti (potremmo definirli ferri chirurgici) con cui questa stessa Europa viene gestita come la legge europea, uno strumento importantissimo che ci permette di capire a che punto è arrivato il nostro ordinamento nell'adempiere ai principi comunitari nel rispetto delle normative dell'Unione europea. Grazie alle nostre delegazioni, anche l'Italia prima costruisce e poi detta. Come ha detto anche la collega Fedeli, infatti, prima si costruisce e poi si detta. Questo è uno dei punti fondamentali delle critiche che noi sottolineiamo rispetto all'atteggiamento del nostro Paese e dei nostri organismi nell'Unione europea. Come tutti sappiamo, infatti, una normativa di riferimento comunitario ha prima una fase ascendente e poi una discendente e noi come sistema Paese siamo gravemente assenti nella fase ascendente. Non riusciamo a incidere quanto vorremmo, non siamo presenti quanto sarebbe necessario nel momento più importante, quello in cui si costruisce la norma, sia essa regolamentare o direttiva, quindi di diretta attuazione o con la necessità di essere recepita.
2019-04-16	FI	MasiniBarbara	Non ha senso quindi modificare i parametri per politiche che si riveleranno un buco nell'acqua, perché questo sarà il giudizio che l'Europa ci darà il 9 maggio, colleghi; è una previsione semplice, non è che faccio l'oroscopo: troppo debito, nessuna crescita, rallentamento dell'economia, disoccupazione in aumento. Servono davvero misure adeguate in favore di attività che permettano all'Unione europea di tornare invece ad essere un'Europa che riparte, che cresce, che dia fiducia ai propri cittadini e che dia una prospettiva per sentirsi fieri di essere europei, perché dobbiamo essere fieri di sentirci europei.
2019-04-16	FI	MasiniBarbara	Quando esaminiamo la legge europea, trattiamo una sommatoria di temi estremamente diversi, ma che non sono semplicemente una normativa omnibus, una miscellanea di elementi che hanno poco a che fare l'uno o con l'altro, ma sono invece quei momenti che permettono al nostro sistema Paese di riuscire affettivamente ad adeguarsi al quadro normativo di riferimento. Ed è qui che fortemente cominciamo a sottolineare alcune problematiche. Bisogna ricordare che risultano ancora molto consistenti le procedure pendenti a carico del nostro Paese: sono oltre settanta, come è già stato ricordato, che siano del Governo precedente o meno, quindi non si può che sottolineare come lo sforzo compiuto dall'Esecutivo, a nostro parere, non sia sufficiente: non è sufficiente a ridurre in maniera adeguata il contenzioso; non è sufficiente a far sì che noi, Paese fondatore, titolato, nonché titolare di un'importanza assoluta rispetto all'Unione europea, non riusciamo ad essere capaci di dare adeguata attuazione alle normative a cui siamo tenuti, e a cui dovremmo, per quanto riguarda l' iter di funzionamento, partecipare attivamente. Nonostante il fatto che tutti noi sappiamo che in questo momento l'Unione europea ha delle grandi criticità - è indubbio - riteniamo, come Forza Italia e anche come cittadini italiani, che bisogna continuare ad essere nettamente favorevoli all'Europa; quell'Europa che abbiamo in maniera importantissima contribuito a costruire, un'Europa i cui vantaggi sono enormi e sono quelli di cui tutti abbiamo fruito, di cui abbiamo certezza e di cui siamo consapevoli; un'Europa che se non ci fosse stata non ci avrebbe consentito settant'anni di pace che diamo troppo spesso per scontati.
2019-04-16	FI	MasiniBarbara	Un'Europa che non venga vista dai suoi cittadini come un ostacolo al proprio benessere e allo sviluppo, bensì come un supporto, un aiuto a migliorare questo stesso benessere. E questo, colleghi, è il leitmotiv di Forza Italia e della politica che vogliamo portare in Europa. Con l'Europa si deve interagire da Paese forte e credibile, non con metodi che sembrano voce grossa e poi si rivelano solo sussurri vacui, quanto però controproducenti, inutili, provocatori e superflui. Ci aspettano sfide troppo importanti per poter continuare a guardare ai sondaggi, al consenso, ad una campagna elettorale continua, invece che al bene del Paese, ovvero ciò per cui tutti noi siamo chiamati qui ad operare. L'ora dei giochi è finita; si torni in Aula, si torni a bordo, alle cose di buonsenso. Abbiamo davanti la sfida Brexit e ciò che questa uscita comporterà soprattutto sul bilancio della PAC, basilare per l'economia dell'Italia, che sull'agricoltura fonda gran parte della propria economia. Abbiamo la sfida della Cina, la gestione di un delicato rapporto relazionale che non può essere affrontato da soli mettendo a rischio la nostra sovranità, ma che invece va gestito - perché nessuno mette in discussione che il nostro Paese debba potenziare l'interscambio con la Cina - con prudenza e opportune valutazioni. Semmai, dovremmo essere il collante fra cultura del Nord e del Sud del nostro continente e senza mai perdere di vista la nostra naturale e storica connotazione di alleanze, soprattutto se si rischia di perderle per risultati di accordi commerciali risibili. Abbiamo davanti una sfida dolorosa, difficile e inevitabile dei flussi migratori. È apertissima la questione libica, con probabili nuovi flussi da gestire, che certo non potranno, né dovranno vederci soli ad affrontare questa nuova emergenza. Né soli, né isolati, però. Quindi, sì, è necessario rivedere il Trattato di Dublino alla luce delle diverse esigenze sviluppatesi dai suoi primi periodi, così come bisogna combattere per l'obbligatorietà dei ricollocamenti. Ma certo non fa bene al nostro Paese aprirsi a sovranismi in totale competizione con i nostri interessi, minando l'unico sovranismo che possa avere un senso, quello europeo, come dice il nostro presidente Silvio Berlusconi, a cui auguriamo di tornare in Europa con la sua voce autorevole.
2019-04-16	FI	MinutoAnnaCarmela	Come dicevo, possono migliorare le questioni del Mezzogiorno, ma mancano gli investimenti pubblici che creano occupazione e manca, soprattutto, una visione seria di rilancio del Sud per adeguarlo al resto dell'Europa.
2019-04-16	FI	MinutoAnnaCarmela	Dovete anche parlare, ma soprattutto occuparvi del Mezzogiorno. Vi siete un po' dimenticati del nostro Mezzogiorno. Ultimamente siete sempre sul piede di guerra e non fate altro che litigare, magari semplicemente per mettervi in mostra (non lo so). Ma mentre voi vi sfidate a colpi di comunicati e interviste, il nostro Mezzogiorno aspetta e nel frattempo muore. Navigate meno su Facebook e fate meno proclami in televisione, ma andate in Europa a chiedere più fondi e soprattutto più attenzione per le nostre imprese e i nostri giovani.
2019-04-16	FI	MinutoAnnaCarmela	L'Italia - lo sappiamo tutti - è isolata in Europa. E come intendete fare rete con gli altri Paesi per scoraggiare questo rischio? L'agricoltura è martoriata, specie nel Sud, nella mia Puglia, dove da mesi siamo in piena emergenza xylella. Come ha dichiarato il commissario europeo per la salute e la politica dei consumatori, è finito il tempo delle chiacchiere o dei complotti. Oggi bisogna anche capire che serve una buona cooperazione con le autorità regionali e locali, agendo insieme come una squadra, e non come nel passato, quando le autorità locali e regionali prendevano le loro decisioni e il Governo nazionale era sempre in ritardo. L'Europa deve fare la sua parte e voi, come Governo, dovete esercitare tutte le pressioni necessarie per far sì che ciò avvenga.
2019-04-16	FdI	FazzolariGiovanbattista	Signor Presidente, questa discussione della legge europea sembra un po' una scena surreale, un po' come l'orchestra del Titanic che continua a suonare mentre la nave affonda e di cui ci chiediamo se ha stonato o meno, mentre andiamo contro la catastrofe. Siamo davanti al fallimento totale dell'Unione europea. Non lo diciamo noi, che siamo patrioti e sovranisti, ma tutti, a partire dal Regno Unito che ha deciso di abbandonare la casa comune europea e lo testimonia il gradimento dell'Unione europea, che era altissimo in tutta Europa e, in particolare, in Italia e oggi è ai minimi storici. Che sia un fallimento è anche dimostrato dal fatto che oggi non c'è nessuno che difenda l'Unione europea. Non viene difesa dal Partito Popolare Europeo; qui c'è Forza Italia che ne fa parte e il suo slogan per le prossime elezioni è: «Per cambiare l'Europa»; non la difende il Partito Democratico, che governava insieme al PPL Europa, che dice che l'Europa va cambiata, e non la difende nemmeno il partito +Europa di Emma Bonino, che dice che l'Europa, così com'è, non va bene perché il Consiglio europeo ha troppo potere e va dato più potere alla Commissione europea. Ovviamente noi non difendiamo questo modello di Unione europea e quindi, se in questo Parlamento si dovesse votare perché l'Unione europea rimanga così come è, la proposta raccoglierebbe zero voti. Eppure, come se tutto ciò non fosse vero, continuiamo con una totale inerzia e oggi discutiamo del recepimento nell'ordinamento italiano delle normative europee e decidiamo se la potatura deve o meno essere un rifiuto, se il concime può essere messo nei campi o vada portato in altra sede. Di questo stiamo parlando. Mentre noi discutiamo di concime, abbiamo la Francia di Macron che interviene in Libia contro il Governo riconosciuto a livello internazionale, sostenendo Haftar, in chiave anti italiana, per piazzare la Total in sostituzione dell'Eni. Stiamo parlando di politiche neocoloniali francesi in Africa, a discapito dei partner europei e mentre questo avviene in Libia, noi discutiamo delle potature. Sembra veramente una presa in giro. Approfitto per dire che Fratelli d'Italia non voterà contro perché ci asterremo e vorremmo, anzi, abbandonare l'Aula perché non ci prestiamo a questa triste scena. Noi vogliamo cambiare tutto e che di tutto ciò non si abbia più a discutere da qui in avanti. Nel primo passaggio in Senato della legge europea è stato approvato un emendamento alla risoluzione di maggioranza di Fratelli d'Italia che era rivoluzionario. Ribadiva la supremazia della normativa italiana su quella europea e imponeva la valutazione di costo-beneficio dell'introduzione della normativa europea nell'ordinamento italiano. È stato recepito non so quanto in modo consapevole dalla maggioranza, ma già è un primo passo. Il secondo passo avverrà con le elezioni europee, quando andremo nel Parlamento europeo a dire che deve essere cambiato tutto di questa impostazione: non più un modello federale, in cui gli Stati continuano a cedere sovranità a un'entità sovranazionale, ma una confederazione di Stati liberi e sovrani, nella quale ogni Stato mantiene la propria sovranità e demanda a un'entità di organizzazione di Stati ciò che è meglio che si faccia insieme, ossia la politica estera, il mercato comune e la politica di difesa. Atteggiamenti come quelli che abbiamo ricordato della Francia di Macron in Africa sono inaccettabili. Questo è il modello dell'Europa delle Patrie. Oggi questa sembra una bestemmia; chi come noi, nel Gruppo dei conservatori ECR in Europa, la difende viene tacciato come un estremista, a partire dai cattivoni del gruppo di Visegrád. Invito tutti, allora, a riaprire un qualunque libro di storia o un qualunque manuale dell'università, per chi l'ha fatta, e ricordo che il modello confederale era quello chiaramente voluto, ad esempio, da Churchill e De Gaulle, che non mi sembra di ricordare fossero due pericolosi nazifascisti. Queste sono le battaglie che porteremo nel prossimo Parlamento europeo, insieme ai nostri alleati del gruppo di Visegrád che - lo rivendichiamo - sono i primi alleati di Fratelli d'Italia nel prossimo Parlamento europeo: abbiamo già condiviso delle linee insieme: la prima è la difesa dell'economia reale dall'economia finanziaria che oggi domina in Europa; la seconda è la difesa dei confini, con - certo - il blocco navale al largo delle coste libiche per impedire ai barconi di partire, soprattutto adesso che ci dicono che ci sono 800.000 persone pronte a partire. Il ministro Trenta ci dice che, visto che c'è la guerra in Libia, quelli sono profughi e non clandestini, dimostrando un analfabetismo giuridico di diritto internazionale che sorprende: se c'è la guerra in Libia, infatti, al limite i profughi sono i libici, non certo chi parte, magari, dalla Nigeria. Rivendichiamo, ancora, la nostra battaglia contro il global compact per l'immigrazione. Visto che c'è già nell'Unione europea chi vorrebbe, con un artificio, fare in modo che sia vincolante per tutti gli Stati, noi faremo l'opposto: tutti gli Stati dell'Unione europea e tutta l'Unione europea fuori dal global compact. Tema assolutamente tabù: difesa della nostra identità greco, romana e cristiana dal processo di islamizzazione in corso. Noi lo rivendichiamo: l'Europa è prima di tutto basata sui popoli e sulle identità e le identità sono nazionali, culturali e religiose. Non ci stiamo con chi pensa che, invece, la soluzione sia un'Europa senza identità, senza storia e senza futuro. Questo è il modello che Fratelli d'Italia porterà avanti, perché è tempo di distruggere l'euromostro che oggi si è radicato in Europa e, sulle sue ceneri, costruire l'Europa delle Patrie e difendere i popoli europei.
2019-04-16	FdI	deBertoldiAndrea	Ebbene, l'Italia, quando la Commissione impedì di usare il Fondo interbancario per salvare la banca Tercas, non fece proprio nulla perché la signora Mogherini e i signori del Partito Democratico che governavano il nostro Paese stettero zitti e acriticamente accettarono le posizioni della Commissione europea, salvo adesso, quando il tribunale europeo ha sancito che non era proprio giusto ciò che era stato fatto, accoglierlo ovviamente con soddisfazione. Uno Stato che si fa rispettare e che ha a cuore gli interessi dei propri cittadini e dei propri imprenditori avrebbe alzato la voce allora e avrebbe reagito al sistema. Tutti i problemi bancari che si sono susseguiti da Tercas in avanti (Banca Etruria, Monte dei Paschi e le banche popolari) avrebbero avuto molto più facilmente risoluzione se appunto l'Italia avesse avuto il coraggio di rispondere all'Europa, tutelando davvero gli interessi italiani. Così purtroppo non è stato fatto.
2019-04-16	FdI	deBertoldiAndrea	Ebbene, per parlare di Europa e di politica, amici del Partito Democratico, non posso che prendere a riferimento le parole del vostro presidente Zingaretti, il quale oggi ha affermato che se vincono le destre la nostra vita peggiorerà. Presidente Zingaretti, amici del Partito Democratico, vorrei solamente fare un breve riepilogo di quello che sono state l'Italia e l'Europa durante il quinquennio di Renzi e di Gentiloni Silveri e il ministero della Mogherini: un'Europa diventata il parco giochi degli interessi francesi e tedeschi grazie all'acquiescenza e alla passività di un Governo italiano che si è fatto eterodirigere da Bruxelles e che non ha mai avuto il coraggio di imporre la propria volontà politica a un'Europa che viaggiava su due binari. C'era il binario di chi comandava e aveva i privilegi, cioè i tedeschi e i francesi, e il binario dell'Italia, che subiva e anzi reagiva passivamente applicando tutte le indicazioni europee nella propria politica nazionale.
2019-04-16	FdI	deBertoldiAndrea	Ecco quello che è stata l'Europa che voi, amici, avete voluto e governato nello scorso quinquennio. Ecco perché siamo certi di presentarci il 26 maggio con la forza e l'impegno di garantire agli italiani e agli europei tutti un'altra Europa, l'Europa che più di voi vuole rispondere allo spirito vero dei Trattati di Roma.
2019-04-16	FdI	deBertoldiAndrea	Il dilemma quindi è: Europa dei popoli o Europa dei burocrati? Noi siamo certamente per l'Europa dei popoli. Nel sovranismo sta il futuro dell'Europa, perché solamente nel momento in cui sapremo reagire alle imposizioni, ai binari preferenziali e salvaguardare il nostro continente europeo, le nostre tradizioni, i valori dei nostri popoli, le tradizioni dei nostri agricoltori, artigiani e imprenditori, solamente allora avremo un'Europa che saprà competere nel mondo. Se invece vorremo in nome di un falso europeismo aprire i confini di questa Europa (come è stato fatto per anni) e subire passivamente i Diktat delle banche e dell'alta finanza appiattendo il tutto, se quella è l'Europa che dovesse guardare al prossimo futuro, poveri noi e povera le nostre imprese. Ma state certi che da parte nostra perlomeno, da parte di quelle destre sulle quali ironizza il presidente Zingaretti, ci sarà quella risposta, insieme agli elettori italiani e europei, che permetterà finalmente di ritrovare una schiena dritta e di avere un'Europa che difende i propri confini, le proprie tradizioni, i propri valori. Qual è, allora, l'Europa - e mi avvio alla conclusione - alla quale ci vogliamo opporre? Un'Europa innanzitutto che - lo ricordo tanto per fare chiarezza - ci vede come contributori netti. Noi diamo all'Europa mediamente - e parlo degli ultimi sette anni - oltre 5 miliardi di euro in più rispetto a quello che riceviamo; questo tanto per chiarire. Quale Europa vogliamo andare allora ad affrontare? Un'Europa che, anche nel sistema bancario (e voglio concludere proprio sul sistema bancario e sui rapporti tra l'Europa e le banche) dovrà restituire all'Italia quella parità di confronto e di potenzialità che ci è stata fatta perdere.
2019-04-16	FdI	deBertoldiAndrea	Impossibile. PRESIDENTE.Termini, per cortesia, perché ha superato abbondantemente i tempi. DE BERTOLDI (FdI). Concludo chiedendo all'intero Parlamento di impegnarsi trasversalmente, pur nelle differenti posizioni, per far sì che andiamo tutti in Europa, magari con idee e posizioni diverse, ma con l'orgoglio di essere italiani, quindi italiani protagonisti in Europa e non passivamente eterodiretti dall'Europa o, meglio, dai franco-tedeschi.
2019-04-16	FdI	deBertoldiAndrea	Oggi possiamo dirlo: l'Europa ha risposto dandoci di fatto ragione; mi viene però da pensare - alle volte, a pensar male ci si azzecca pure, come diceva qualcuno - che forse ci dà ragione quando ormai i tempi per noi sono scaduti, perché la Germania si trova di fronte ai gravissimi problemi della Deutsche Bank e nella necessità di portare all'unificazione pubblica la Deutsche Bank e la Commerzbank con soldi pubblici (gli stessi soldi pubblici che noi non abbiamo potuto usare). Guarda caso, ecco che allora interviene il tribunale europeo dando ragione tardivamente all'Italia, così magari questa permetterà alla Germania di procedere all'unione tra queste due banche tedesche in grave difficoltà.
2019-04-16	FdI	deBertoldiAndrea	È l'ennesimo provvedimento che inoltre inficia il tessuto economico e strutturale del Paese. Ricordo semplicemente un punto al riguardo, e cioè l'articolo 2, che citai nel mio intervento dello scorso 5 dicembre. Ebbene, l'articolo 2 va ad incidere - guarda caso ancora negativamente - sulla figura degli agenti d'affari in mediazione; una figura professionale che era tutelata dalla legge italiana preesistente e che oggi, dovendoci adeguare alle normative europee, di fatto diventa un colabrodo. In sostanza, andando nel concreto, dopo l'approvazione di questo disegno di legge, chiunque o quasi potrà diventare un mediatore: la dipendente piuttosto che il collaboratore di uno studio legale, magari impegnato nel campo fallimentare, quindi direttamente interessato al campo immobiliare, potrà iscriversi all'albo dei mediatori e quindi interferire in questo settore. Ecco come l'Europa incide concretamente sulle nostre professioni; ma ne ho parlato a lungo già a dicembre. Ci tenevo a fare un richiamo, un memento, e vado oltre. Siamo ora in fase di discussione generale, quindi preferisco intervenire sulla politica europea, parlare di questa Europa e di come ci avviciniamo a quelle elezioni che dovranno sancire uno spartiacque tra un'Europa di serie B, quale quella che oggi abbiamo, un'Europa dei burocrati e dell'alta finanza, e un'Europa dei popoli, che vorremmo davvero venisse realizzata con le destre nella prossima legislatura europea.
2019-04-16	LN	BonfriscoAnnaCinzia	- l'Italia non li poteva usare e poi la Corte di giustizia europea ha fatto giustizia anche di questo. Meno male che non ce la siamo trovata tra queste procedure d'infrazione. Invece, a quelle che ci siamo trovati, abbiamo provato a rimediare, per cui la legge europea al nostro esame - come sapete bene e come abbiamo già avuto modo di vedere nelle precedenti letture - tocca tantissime materie, quale il riconoscimento delle qualifiche professionali, le professioni degli agenti d'affari, le rivendite di tabacchi, le transazioni commerciali, l'uso del termine "cuoio", l'arresto europeo, gli esaminatori per quanto concerne le patenti di guida, i diritti aeroportuali, il trasporto di beni in franchigia, le emissioni di gas serra, la fabbricazione dei medicinali, le apparecchiature elettriche e, badate bene, addirittura gli sfalci e le potature dei gelsomini sui nostri terrazzi. Questi sono gli argomenti che stanno dentro questa legge europea, una legge europea che, sia nella fase ascendente sia in quella discendente, com'è stato già ricordato, si occupa di un sacco di cose tranne delle emergenze dell'Europa.
2019-04-16	LN	BonfriscoAnnaCinzia	Le politiche migratorie sono uno degli esempi, forse il più importante, certo quello che a noi sta più a cuore, perché ogni volta che si muove qualcosa sullo scacchiere del Mediterraneo, sappiamo che - gira, gira - chi paga il prezzo siamo noi italiani. E allora va bene lo stesso, anche se fa parte dell'Unione europea, la Francia, quando manda i suoi militari ad addestrare i mercenari del generale Haftar, perché questo conduce a un golpe, un colpo di Stato, che - come ci ha ricordato l'unica autorità riconosciuta dalle Nazioni Unite e da tutti gli organismi internazionali - udite udite, riverserà nel nostro Paese probabilmente 800.000 di coloro che chiamiamo profughi. Noi però a questo rispondiamo che, finché non se ne occupa l'Europa, l'Italia se ne occupa per la parte che la riguarda.
2019-04-16	LN	BonfriscoAnnaCinzia	Non stiamo qua a spiegare perché e per come l'Europa apra procedure d'infrazione e poi le chiuda, a seconda di alcuni determinati procedimenti che mette in atto e che evidentemente ci hanno visto assolti. È un po' come quando la Commissaria alla libera concorrenza ha stabilito che il caso delle banche italiane era da procedura d'infrazione e che gli aiuti di Stato - ben usati da molti altri Paesi
2019-04-16	LN	BonfriscoAnnaCinzia	Signor Presidente, illustri colleghi, rappresentanti del Governo, io ho avuto un momento di perplessità e mi sono rivolta ad alcuni colleghi più esperti di me e anche al Governo, per chiedere se la legge europea di cui stiamo parlando e che stiamo approvando in questa giornata, sia la legge europea di un'Europa immaginaria, che ho sentito descrivere in quest'Aula da più interventi, o se, invece, sia la legge europea 2018, che doveva sanare le settantaquattro procedure di infrazione aperte dall'Unione europea nei confronti del nostro Paese. E infatti di questo si tratta, non di altro. Non c'è la procedura d'infrazione per l'eccesso di deficit, né perché i Ministri non vanno in Europa: c'erano 74 procedure d'infrazione accumulate dai precedenti Governi negli anni precedenti al 2018, che in questa legge europea dovevano essere sanate. Quindi, tutto ciò che ho ascoltato in quest'Aula oggi nelle dichiarazioni di voto, ma anche negli interventi in discussione generale, abbiamo l'obbligo di ascriverlo e spedirlo direttamente a chi ha governato negli anni precedenti, alimentando 74 procedure d'infrazione contro il nostro Paese.
2019-04-16	LN	BossiSimone	Passando al testo in discussione, è iniziato in Senato il 26 settembre 2018 l' iter del provvedimento che vede la partecipazione dell'Italia alla formazione e all'attuazione delle normative e delle politiche dell'Unione europea. Sono state dunque inserite nel disegno di legge le norme volte a prevenire l'apertura o a consentire la chiusura di procedure di infrazione. Dei 22 articoli presi in considerazione intendo porre l'attenzione su quelli per i quali mi sono molto speso, perché li ritenevo alquanto bizzarri nel loro principio e nelle loro finalità; del resto, le iniziative a ricaduta diretta che abbiamo subito per decisione dell'Europa e per mano della Commissione europea sono già di per sé bizzarre sul nascere, figuriamoci nella loro interpretazione pratica
2019-04-16	LN	BossiSimone	Questo lo hanno già fatto altri fino ad oggi, e noi non lo facciamo. Poco importa se di fronte c'è l'Europa, la Commissione europea e le sue regole sbagliate. Le regole si cambiano e le Commissioni pure.
2019-04-16	LN	BossiSimone	Un esempio lampante si ha subito all'articolo 1, recante «Disposizioni in materia di riconoscimento delle qualifiche professionali». Parliamo nello specifico di qualifiche professionali quali farmacisti, infermieri, fisioterapisti ed altri. Sono professioni che necessitano nel nostro Paese di un percorso formativo che inizia nel migliore dei casi con un test di ammissione ben preciso e con un costo notevole fatto di sacrifici da parte delle famiglie per portare al termine del percorso i propri figli. La stessa cosa, ad esempio, non vale in Paesi come Romania, Bulgaria o Ungheria, dove lo stesso percorso formativo dura sei mesi, e non tre anni o cinque come in Italia, e costa al massimo 1.500 euro, mentre da noi, se tutto va bene, costa 35.000 euro. E poi a fine percorso nei suddetti Paesi non si deve svolgere nemmeno il tirocinio finale. Queste sono le regole sbagliate che mettono ancora una volta nero su bianco l'evidenza ormai nota di un'Europa che funziona a due, se non tre velocità; un'Europa che non riconosce nemmeno le diversità di preparazione; un'Europa che ci vuole sempre più tutti uguali, senza meriti, con tanti doveri e pochi diritti.
2019-04-16	LN	CasolatiMarzia	Arrivando al provvedimento, come al solito la legge europea si configura come un disegno di legge omnibus; gli argomenti contenuti nel provvedimento sono quanto mai eterogenei: viene trattata la tematica della libera circolazione di persone, servizi e merci, la tutela della salute umana e del diritto d'autore, le questioni ambientali ed energetiche, il regime dell'IVA, la giustizia, la sicurezza e i trasporti. Mi preme sottolineare però l'importanza, tra gli altri, dell'articolo 5 della presente legge, che tratta l'annosa questione dei ritardi nei pagamenti delle pubbliche amministrazioni e in particolare allo scarto temporale tra il collaudo dell'opera eseguita dall'appaltatore e l'emissione del certificato di pagamento dalla quale decorrono i termini per eseguire il pagamento medesimo. L'articolo mira a superare la procedura di infrazione 2017/2090: secondo l'interpretazione della Commissione europea, la disciplina italiana attuale consente di fatto alle stazioni appaltanti pubbliche italiane di non rispettare il termine entro il quale deve essere effettuato il pagamento, che deve assolutamente avvenire entro trenta giorni di calendario dalla data in cui si compiono gli adempimenti di sorta. L'articolo in questione modifica la disciplina contenuta nel nostro codice dei contratti pubblici, con l'obiettivo di concentrare tutti gli adempimenti prodromici al pagamento in modo tale da poter adempiere tempestivamente alle obbligazioni e non danneggiare le imprese appaltatrici o fornitrici. Altra importante modifica all'interno della presente legge è quella inserita nell'articolo 15, che porta con sé un grande valore simbolico. Si tratta dell'articolo che reca le disposizioni attuative della direttiva 2017/1564, che mira a garantire che le persone non vedenti, con disabilità visive o con altre difficoltà nella lettura di testi a stampa abbiano accesso ai libri e ad altri tipi di pubblicazioni su qualsiasi supporto, anche in formati audio digitali. Le disposizioni hanno quindi un duplice obiettivo: da un lato introdurre un'eccezione al diritto d'autore a favore dei non vedenti, degli ipovedenti o delle persone con difficoltà visive, così da eliminare tutti i possibili ostacoli che trovano nel reperire opere in formato accessibile; dall'altro, quello di facilitare gli scambi transfrontalieri di opere di formato accessibile. Onorevoli colleghi e colleghe, nel concludere, ci tengo a rimarcare l'importanza del provvedimento in questione che dà seguito all'attuazione di diverse direttive europee e disinnesca il processo di apertura di nuove procedure di infrazione. Ribadisco la necessità di un reale e sostanziale cambiamento delle istituzioni europee. L'obiettivo deve essere quello di avvicinare tali istituzioni ai reali bisogni che ogni Stato membro presenta, tenendo conto delle peculiarità e delle differenze strutturali, culturali ed economiche dei diversi Paesi europei. L'Unione europea deve esistere anche nel riconoscimento delle differenze tra i Paesi che la compongono e non trasformarsi in quella macchina burocratica che impone e sanziona, come ci ricordano le esperienze devastanti avvenute in Grecia o in Italia nel 2011. Portare avanti gli interessi dell'Italia, dei nostri cittadini e del made in Italy è un impegno che ci siamo assunti all'inizio di questa legislatura. Mi sento di garantire che questo impegno proseguirà, insieme a molti altri che abbiamo in programma di portare in Europa, per poter attuare anche lì il Governo del buonsenso. Sempre e comunque: prima gli italiani!
2019-04-16	LN	CasolatiMarzia	Mi permetto in proposito di sviluppare una breve riflessione di carattere politico sul funzionamento delle istituzioni europee. Negli ultimi anni abbiamo assistito letteralmente ad una esplosione delle procedure di infrazione a livello europeo, con numeri che sono esponenzialmente aumentati rispetto agli anni precedenti. Dal 2014 al 2017 sono state avviate in Europa, 3.337 procedure di infrazione in totale, per una media di circa 119 contenziosi a Paese e circa 834 procedure all'anno. Sono numeri che fanno riflettere e che assumono ancora più valore se accumunati ad un'altra tendenza che emerge, se si analizzano i dati relativi alle procedure. Si nota infatti come ci sia una diminuzione delle procedure di infrazione relative alla mancata applicazione delle indicazioni, mentre al contrario aumentano a livello europeo le procedure riguardanti il non corretto recepimento.
2019-04-16	M5S	AngrisaniLuisa	La Commissione per le politiche europee svolge le sue incombenze con la massima laboriosità, perizia ed efficacia, oltre che con i più nobili propositi etici ed è per questo che ringrazio, in primis, i colleghi di opposizione, che fanno il loro legittimo dovere nel pieno rispetto del ruolo politico delle parti in gioco. Ringrazio i nostri colleghi di maggioranza, sempre leali e pronti a fornirci il loro abile supporto, i colleghi del Movimento, straordinari «compagni d'armi» e ringrazio, infine, il Presidente per la competenza e l'imparzialità con le quali dirige i lavori. Siamo arrivati al voto finale dopo un lungo e duro lavoro di mediazione legislativa e dopo una serie di certosine valutazioni politiche che pongono al centro del focus solo ed esclusivamente gli interessi dei cittadini italiani e dei loro bisogni sociali. Questa normativa va nella direzione giusta: fa in modo che l'intervento, qualche volta in passato troppo invasivo dell'Europa, sia dunque indirizzato alla tutela e alla salvaguardia delle esigenze collettive del popolo italiano, tenendo presente le necessità delle sue specifiche, minoritarie e settoriali componenti sociali e le loro problematiche quotidiane. È solo questo che la maggioranza ha veramente nel cuore e in testa: ridare all'Europa il grande peso che merita nel processo decisionale, esecutivo e normativo dei suoi Paesi membri, ma sempre e comunque contemperando il rispetto delle specificità territoriali e sociali. Soltanto coniugando queste due istanze e queste due forze, quella centralista e decisionista e quella periferica e minoritaria, sarà possibile costruire compiutamente l'Europa che i cittadini europei veramente agognano. È questo il nuovo paradigma che piace al MoVimento 5 Stelle e che intendiamo portare avanti con sempre maggiore determinazione: fare il massimo possibile affinché i cittadini comuni e non più le oligarchie di potere ritornino al centro delle scelte politiche dell'Unione. Siamo in prossimità della campagna elettorale per le elezioni europee, quindi sarebbe facile e scontato per me usare i meccanismi espositivi della retorica e dire che questa Europa così com'è non ci piace e che andrebbe cambiata. Non lo farò, perché ormai l'abbiamo capito tutti e non ha senso ripetersi in questo contesto. Quello che invece voglio ribadire è che vogliamo un'Europa che sappia agire, proporre, intervenire per difendere i più deboli, gli ultimi, quelli che hanno minori tutele e quelli che sono rimasti indietro. Il provvedimento in esame segue la scia di questo auspicio e di questa evocazione politica ed è per questo che, a nome dell'intero Gruppo MoVimento 5 Stelle, dichiaro il nostro voto favorevole.
2019-04-16	M5S	MantovaniMariaLaura	Mi riferisco all'articolo 6, che adegua la normativa interna al regolamento UE n. 302 del 2018, il quale dispone il divieto della diffusa pratica del geoblocking. Il regolamento, entrato in vigore il 3 dicembre 2018, attendeva il completamento da parte ciascuno Stato membro con la designazione delle autorità competenti. Con la legge in votazione oggi designiamo l'Autorità garante della concorrenza e del mercato quale organismo responsabile dell'applicazione del regolamento, con poteri inibitori e sanzionatori, nonché il Centro nazionale della rete europea per i consumatori quale organismo competente a fornire assistenza ai consumatori in caso di controversia tra consumatori e professionisti. Ma di cosa parliamo quando usiamo l'espressione geoblocking, ossia «blocco geografico»? Intendiamo quella pratica discriminatoria per cui non riuscivamo a fare acquisti online in tutta Europa senza incappare nei soliti imprevisti, come sovrapprezzi o blocco delle carte credito, non accettate solo perché il nostro Paese di residenza è diverso da quello della sede del venditore. Come si manifesta il geoblocking ? Mettiamo il caso che troviamo un'offerta di un prodotto che ci piace su un sito che si trova, ad esempio, nel Regno Unito o in Germania e che magari procediamo alla registrazione online e, infine, al pagamento. A questo punto veniamo reindirizzati sul sito italiano che, nella stragrande maggioranza delle volte, non è configurato per accettare l'offerta che abbiamo scelto sul sito di uno Stato membro. Il risultato è che non possiamo acquistare il prodotto scelto oppure ci viene proposto un prezzo superiore. Tutto questo protezionismo dei mercati locali, che avvantaggiava solo le multinazionali a danno dei consumatori, oggi è ritenuto ingiustificato. Pertanto, nel digital single market, il mercato unico digitale su cui sta tanto investendo l'Unione europea, il geoblocking è stato vietato. I dati della Commissione europea sono stati molto illuminanti nell'evidenziare le discriminazioni operate a danno dei cittadini consumatori residenti nell'Unione: nel 2017 il 57 per cento degli europei ha acquistato online (una percentuale che sale al 68 per cento per chi frequenta abitualmente la rete), mentre un terzo dei consumatori si è rivolto a negozi di un altro Paese dell'Unione europea. Tuttavia, solo il 37 per cento dei tentativi di acquisto da parte di utenti di uno Stato membro su un sito web di un altro Paese europeo è andato a buon fine. Uno dei motivi alla base di questa situazione è proprio la pratica dei blocchi geografici. Lo scopo del regolamento è quindi di eliminare tali restrizioni e sbloccare il commercio elettronico, impedendo la discriminazione dei consumatori e delle imprese in materia di accesso a prezzi e condizioni di vendita o di pagamento negli acquisti di prodotti e servizi in un altro Paese dell'Unione europea. In base alle nuove regole, gli operatori non possono più operare discriminazioni in base alla residenza dei clienti relativamente ai termini e alle condizioni generali, inclusi i prezzi, dal momento che le modalità di consegna devono essere concordate tra acquirente e venditore. La discriminazione viene inoltre esclusa per i servizi online (come i servizi cloud, l'archiviazione dei dati e l' hosting di siti web ) oppure per i servizi quali l'alloggio in alberghi e il noleggio auto, che il cliente riceve nel Paese in cui ha sede l'operatore. Anche la discriminazione ingiustificata dei clienti in relazione ai metodi di pagamento è vietata. Sono esclusi alcuni servizi, come quelli finanziari, audiovisivi, di trasporto, sanitari e sociali, mentre saranno oggetto di riesame della Commissione europea i servizi connessi ai contenuti tutelati dal diritto d'autore o alle opere in forma immateriale, come i servizi musicali in streaming e i libri elettronici. Il problema però nasce qui: sembra incredibile, ma quando si vanno a toccare i privilegi delle lobby degli editori e delle aziende dell'intrattenimento, il percorso è sempre molto accidentato, per i consumatori naturalmente. Dalle misure che ho descritto, è infatti evidente che l'azione europea sul geoblocking è ancora monca: rimangono esclusi i media digitali quali musica, e-book, software e giochi online e, soprattutto, rimangono favorite le grandi aziende di intrattenimento a danno dei semplici consumatori. Anche per la portabilità transfrontaliera di servizi online, cui fa riferimento l'altro regolamento, il n. 1128 del 2017, già in vigore dal 1° aprile, è stata fatta un'eccezione per le reti televisive pubbliche, che potranno decidere se concedere la portabilità o meno. Se quindi la fine dei blocchi geografici rappresenterà una nuova opportunità sia per i consumatori, che avranno più opportunità di scelta, sia per le imprese nel settore del commercio elettronico ancora molti muri di protezione devono cadere. Speriamo che il nuovo Parlamento europeo, dopo le elezioni di maggio, possa finalmente abbattere questi ostacoli.
2019-04-16	M5S	MoroneseVilma	Signor Presidente, la legge europea 2018 è un provvedimento importante che ci permette di porre rimedio a norme volute dai precedenti Governi che hanno generato procedure EU-Pilot , quindi di pre-infrazione, che, se non risolte, porterebbero all'applicazione di salatissime multe per l'Italia. Oggi intervengo, con grande soddisfazione, su una questione ben precisa e cioè sull'approvazione avvenuta in prima lettura al Senato di un emendamento a mia prima firma che ha messo la parola «fine» ad un sistema drogato di incentivazione per gli impianti a biomasse, biogas e bioliquidi, che in realtà avrebbe favorito soltanto inceneritori e discariche provocando una nuova procedura di infrazione con l'Europa. L'emendamento approvato, che oggi costituisce l'articolo 21 della legge europea, abroga quanto previsto dalla legge di bilancio 2016. In quella legge di bilancio un emendamento che aveva la firma dell'allora maggioranza, quindi con tanto di nome e cognome, ovvero Partito Democratico, quindi Governo Renzi, stabilì che anche per quegli impianti per la produzione di energia elettrica alimentati da biomasse, biogas e bioliquidi sostenibili, che avevano già usufruito degli incentivi fino al gennaio 2016 (poi prorogati fino al dicembre 2018), venisse prorogata l'opportunità di beneficiare di incentivi sull'energia prodotta, in alternativa all'integrazione dei ricavi, fino al 31 dicembre 2021 o per cinque anni dal rientro in esercizio degli impianti. In sostanza, questi operatori, grazie alle ripetute proroghe, avrebbero avuto a disposizione un doppio incentivo quindi, da un lato, l'incentivo sull'energia prodotta e, dall'altro, l'integrazione ai ricavi. L'erogazione di questi incentivi passa attraverso una procedura di competenza del Ministero dello sviluppo economico, ed è subordinata alla decisione favorevole della Commissione europea ai fini anche della verifica di compatibilità della stessa con la disciplina in materia di aiuti di Stato. Grazie a questi passaggi dovuti alla procedura, abbiamo potuto sapere dal Ministero dello sviluppo economico che la Commissione europea ha già avuto modo da diverso tempo di sollevare alcune obiezioni ritenendo la misura non conforme rispetto alla disciplina in materia di aiuti di Stato a favore dell'ambiente e dell'energia per gli anni 2014-2020. Sempre dal Ministero dello sviluppo abbiamo saputo anche quali aziende e quali impianti avevano richiesto di accedere a questi incentivi, ad oggi mai erogati proprio perché oggetto di contestazione europea. Dall'elenco pubblicato dal Ministero si evince che in prevalenza si tratta di grandi inceneritori e discariche, perché - è bene precisarlo - la definizione comunitaria e nazionale di biomassa include la frazione biodegradabile dei rifiuti industriali e urbani. La Commissione europea dunque ritiene che l'Italia non abbia rispettato quanto previsto dalle linee guida per quanto concerne la definizione di un livello fisso dell'incentivo e uguale per tutti gli impianti, l'incongruenza del livello di incentivazione previsto e l'assenza di un meccanismo di controllo sistematico del regime. La Commissione europea, inoltre, contesta la contabilizzazione, tra i costi di esercizio, dei costi di ammortamento per manutenzione straordinaria e svalutazioni. Insomma, essa ritiene che questi incentivi siano dei veri e propri aiuti di Stato e dunque non consentiti. Per evitare l'apertura di una procedura di infrazione per violazione del diritto europeo, la rappresentanza permanente d'Italia presso l'Unione europea ha richiesto la sospensione della procedura di notifica. Infine, signor Presidente, vorrei dire che l'approvazione di questo emendamento salva l'Italia da una sicura e salatissima nuova infrazione europea ed è la prova che dimostra ai cittadini che il MoVimento 5 Stelle sta lavorando nel loro esclusivo interesse. Stiamo rispettando il nostro programma portando avanti importantissime leggi che hanno fatto nascere nuovi diritti come il reddito di cittadinanza, ma allo stesso tempo, oltre a metterci il cuore, ci stiamo mettendo anche la testa, e stiamo andando a riparare, con tanto lavoro, tutti gli errori e i danni commessi dai Governi precedenti. Questi sono i fatti concreti che i cittadini hanno sempre chiesto alla politica, ed oggi hanno un Governo, una maggioranza che è, in modo concreto e tangibile, dalla loro parte.
2019-04-16	M5S	PatuanelliStefano	Signor Presidente, ritengo doveroso intervenire perché, se fossi dalla parte delle opposizioni e intervenissi in Aula, come è stato appena fatto da tutti i Gruppi di opposizione, senza ottenere un intervento da parte delle forze di maggioranza, lo riterrei frustrante. Poiché, invece, ho grande rispetto per il ruolo che le opposizioni hanno in quest'Assemblea e nel Paese, ritengo giusto dare delle risposte e fare alcune precisazioni, al netto delle distinzioni che farò e che ovviamente mi portano a dire che confermeremo il calendario dei lavori d'Assemblea votando contro le proposte di modifica pervenute. Partirei dalla questione della tabella alla Nota di variazioni. Come è noto, la legge di bilancio ha una sezione I che riguarda la parte normativa e la sezione II, ovvero il tomo che contiene la tabella errata, che rappresenta alcuni saldi finanziari degli effetti delle variazioni intervenute durante la discussione, che avviene anche con un emendamento su cui viene posta la fiducia, ma che va a modificare il testo della parte normativa, quindi gli effetti vengono iscritti nella seconda parte. Quegli effetti vengono poi riassunti in alcune tabelle, per l'appunto le tabelle riassuntive, e una di queste è marcatamente sbagliata, perché riprende quella approvata in prima lettura alla Camera. Quindi, trattasi di mero errore materiale, anche perché chiedere un intervento normativo per andare a fare una modifica - come è stato chiesto da una parte delle opposizioni - è tecnicamente impossibile non potendo emendare quella parte del documento. A ulteriore rinforzo di questa tesi, dico che una norma primaria è sintomo di una volontà legislativa, mentre una tabella riassuntiva è un mero riepilogo di dati. Nessuno contesta il fatto che vi sia l'errore; la contestazione avviene sul come andiamo a rimediare a quell'errore, e, come sempre si fa quando c'è un errore materiale, lo si fa attraverso un errata corrige in Gazzetta, cosa che il Governo farà prontamente. Non mi sottraggo nemmeno al richiamo di cosa è successo durante la legge di bilancio perché io sono stato - ma penso che i componenti delle forze di maggioranza lo abbiano segnalato - tra coloro che erano ben consapevoli che quel processo che ha portato all'approvazione della legge di bilancio è stato troppo repentino e forse forzato. Lo è stato in primis perché era in corso un'interlocuzione con l'Europa che ci ha portato a modifiche sostanziali delle previsioni della legge di bilancio; lo è stato per una serie di motivazioni. Riteniamo non sia stata la prima volta che ciò accade in quest'Assemblea. Nel 2016, come ho già avuto modo di dire più volte, il percorso è stato sostanzialmente lo stesso, anche se con altre motivazioni. Credo quindi che come forze di maggioranza - e mi rivolgo al collega Romeo - assumiamo l'impegno affinché nella prossima legge di bilancio il percorso sia molto più ampio, più dibattuto, discusso, e che condivida appieno tutte le prerogative del Parlamento.
2019-04-16	PD	FedeliValeria	Signor Presidente, siamo tutti consapevoli, ciascuno dal suo punto di vista, dell'importanza particolare che riveste questo disegno di legge europea. In realtà, il disegno di legge in esame dà diretta attuazione, nell'ordinamento italiano, alle norme europee e permette, tra l'altro (lo vorrei sottolineare, perché poco si parla di questo), di superare le violazioni del diritto europeo che, peraltro, purtroppo in questo anno, con questo Governo giallo-verde, sono aumentate, mentre noi, nella scorsa legislatura, avevamo fatto veramente molto. Voglio sottolineare che questo risultato purtroppo porta in questo anno ad avere ben 74 procedure di infrazione, di cui 64 per violazioni del diritto dell'Unione e 10 per mancato recepimento di direttive. A tutti quelli che criticano l'Unione europea bisognerebbe ricordare che c'è una fase ascendente delle direttive, di ciò che si stabilisce in Europa, in cui, se si partecipa, si fanno gli interessi del nostro Paese.
2019-04-16	PD	FedeliValeria	Vorrei dire anche al Ministro dell'Interno, che non ritiene mai di essere presente ai tavoli europei, che è esattamente in sede europea che si discutono le politiche per il governo dei flussi migratori e magari anche le politiche del rapporto con il Nord Africa e i temi della Libia che sono particolarmente significativi per il nostro Paese. Vorrei sottolineare come di fronte a tutto ciò vi sia un'incredibile miopia. Insisto nel dire che c'è una miopia politica del luogo e delle sedi di partecipazione europea per determinare le politiche utili al nostro Paese. Mi sembra necessario ribadire che la presenza dell'Italia ai tavoli europei significa avere a cuore gli interessi del nostro Paese. Ma il Governo continua ad affrontare il suo rapporto con le istituzioni europee solo come se l'Europa fosse un avversario da sfidare e combattere e non un luogo in cui determinare le politiche utili anche per il nostro Paese. Ciò porta, ovviamente, alla conseguenza che non riusciamo a determinare ciò che continua a essere un tema fondamentale per il nostro Paese. L'Europa è il luogo in cui bisogna affrontare le sfide dell'oggi sulla crescita, sulla sostenibilità, sugli impatti ambientali positivi, sulle interconnessioni, sulle necessarie politiche per incrementare ricerca e sviluppo e guardare esattamente alle sfide del futuro, come diceva nel suo intervento anche la senatrice Ginetti, che sono il tema fondamentale per non isolare l'Italia in Europa e per non isolare l'Europa, attraverso il nostro comportamento, dentro le sfide globali. La legge europea rappresenta perciò, dal nostro punto di vista, un appuntamento importante, perché da essa passano anche le innovazioni che possono portare un futuro positivo alle persone: donne, giovani, famiglie, imprese e enti pubblici del nostro Paese. Penso ad esempio al riconoscimento delle qualifiche professionali, agli incentivi per gli impianti di biomasse, biogas e bioliquidi, dai quali derivano migliaia di posti di lavoro; all'individuazione dell'autorità competente in materia di dispositivi medici e diagnostici in vitro; penso soprattutto alla certezza e alla rapidità dei pagamenti alle imprese che effettuano opere pubbliche per le amministrazioni locali e centrali; penso al contributo alla riduzione delle emissioni dei gas serra. Il disegno di legge europeo dimostra in realtà che grazie all'Europa alle sue istituzioni si possono davvero difendere, aiutare e sostenere gli interessi nazionali. Al pari essenziale sarebbe l'altro disegno di legge, quello relativo alla legge di delegazione europea, che giace inspiegabilmente in Commissione da mesi, senza riuscire a compiere un ben che minimo passo avanti nella Commissione politiche dell'Unione europea: simbolo anche questo, dal mio punto di vista, dell'evidente noncuranza con cui questa maggioranza e il Governo ritengono di poter trattare l'Unione europea come fosse altro da noi, tutt'altro da noi. Invece la legge europea, come la legge di delegazione europea, sono parte di dossier importanti e finali di un procedimento che parte da lontano e in cui il Parlamento è coinvolto, a più riprese, nell'espressione di un parere sulla sussidiarietà e proporzionalità anche - insisto su questo - nella fase ascendente, cioè nell'incorporazione nel diritto nazionale della legislazione europea. Per questo, ciò che valutiamo non è solo il contenuto di questo disegno di legge, ma anche una valutazione politica a tutto tondo, che coinvolge il Governo e la sua maggioranza, anche nel modo con cui ci presentano qui il disegno di legge. È utile far notare come si giunge a votare in quest'Aula in terza lettura questo disegno di legge europeo - lo voglio sottolineare - in concomitanza con l'esame del DEF, come è successo in prima lettura. Si era, allora, in piena sessione di bilancio. Ci sarebbe da ricordare come allora, nello scorso dicembre, la mancanza di un dialogo costruttivo, in particolare con la Commissione europea, abbia determinato livelli di scontro mai sperimentati in passato, con la bocciatura del progetto di legge di bilancio, che ha costretto l'Esecutivo italiano a modificare in extremis il testo per evitare l'apertura della procedura di infrazione per debito eccessivo. Una fase di tale conflittualità che ha alimentato nel nostro Paese sfiducia e clima di profonda incertezza: clima che si ripresenta oggi, purtroppo, non migliorato. Nel Country Report del 2019, la Commissione europea ha ribadito forti preoccupazioni sulla situazione dell'Italia, la quale presenta squilibri economici eccessivi che unitamente al debito alto, alla protratta scarsa produttività e allo scarso sostegno agli investimenti e al lavoro, implicano rischi con rilevanza, oltre che nazionale, anche transnazionale. È un rischio oggettivo di contagio e di difficoltà nei rapporti con i Paesi europei. Oggi, come allora, in fase di esame di questo DEF, l'Italia rappresenta oggettivamente l'anello debole dell'Europa e ogni misura introdotta da allora, nonostante i roboanti annunci dell'Esecutivo, ha un impatto negativo su deficit, debito pubblico e potenziale di crescita economica del Paese. Ancora oggi, a distanza di mesi, quello che avrebbe dovuto essere un problema politico affrontato e superato (penso alla Brexit, che resta sul tavolo), lo si affronta con un decreto-legge che tenta di tamponare un'emergenza, ovvero la possibile uscita del Regno Unito dalla Unione europea senza un accordo. Il che creerebbe, non solo all'Europa, ma anche all'Italia e allo stesso Regno Unito, indicibili difficoltà, non solo economiche. Questo è il risultato di quando si pensa di governare un Paese guardando all'Unione europea, all'Europa e alle sue istituzioni esattamente come nemici, anziché come luoghi in cui costruire politiche utili, coordinate e armonizzate nell'interesse dei nostri cittadini. Oggi, come allora, d'altronde, come Partito Democratico noi ci asterremo in sede di voto finale, con le motivazioni che in parte ho cercato di dare in questo intervento e che prima ha dato la collega Ginetti, esattamente per risottolineare l'ambiguità, il ritardo, la contraddittorietà che il Governo italiano ha e continua ad avere nei confronti delle politiche europee, delle sedi istituzionali europee, del confronto necessario di relazione con gli altri Paesi comunitari. Come si è detto, il Governo avrebbe avuto un compito semplice: adeguare con velocità, appropriatezza e presenza, proprio per condividerlo al meglio, il nostro ordinamento alle norme europee, che, peraltro, vengono condivise in quella sede, la quale continuerà purtroppo, con questo Governo, ad essere qualcosa di lontano e di dannoso per il nostro Paese, se non sceglieremo insieme di innovare le politiche europee. Ma per innovarle, bisogna esserci e non continuare a pensare di delegittimare le sedi europee, le politiche europee e i nostri possibili alleati in Europa. Vale per le politiche migratorie, vale per le politiche di crescita. Per questo, nonostante quello che ho detto, ci asterremo e non voteremo contro questo disegno di legge.
2019-04-16	PD	GinettiNadia	Certo è una strana Europa questa Europa: nel corto circuito che lega Inghilterra e Grecia, tra una Gran Bretagna che preme per uscire dall'Unione e una Grecia che quasi si svende pur di rimanervi. Che si aprano dunque le porte con le prossime elezioni europee a un nuovo inizio, per una fase costituente, e si recuperi il progetto valoriale originario, per un'Europa dal volto umano e intelligente in quanto efficace rispetto ai problemi concreti da affrontare. Un'Europa più credibile e unita nelle relazioni esterne, più forte e maggiormente legittimata al suo interno. È l'Europa dei popoli l'Europa che vogliamo. L'Europa che si stringe e si commuove davanti a Notre-Dame in fiamme. Forti della nostra storia, nella consapevolezza che sapremo ricostruire la cattedrale e la sua bellezza.
2019-04-16	PD	GinettiNadia	L'Europa che noi immaginiamo è l'Europa che garantisce la legislazione più avanzata al mondo nel campo della concorrenza, della protezione dei consumatori, per la ricerca e lo sviluppo, per la tutela dell'ambiente e della salute. Un racconto dell'Europa è necessario, dei sessanta anni di pace, di diritti e di progresso: un enorme patrimonio valoriale e di vantaggi che i nostri ragazzi danno quasi per scontato, ma che oggi è minacciato. È l'Europa che Antonio Megalizzi e i suoi giovani colleghi di Europhonica volevano raccontare per dare coscienza di un progetto concreto per la gioventù europea che ci unisce, militanti europeisti da Lisbona a Helsinki e a Palermo.
2019-04-16	PD	GinettiNadia	Ma quali confini nazionali potranno mai difenderci da fenomeni e pressioni di tale portata? Di fronte alla debolezza dell'azione degli organismi internazionali, solo un'Europa più forte e credibile può rendersi protagonista nello scacchiere mobile della geopolitica internazionale. Ed è proprio nell'interesse del nostro Paese Italia, per la sua collocazione geografica e le sue debolezze, pretendere che i metodi di alleanze bilaterali vengano superati e che il metodo intergovernativo venga definitivamente consegnato alla storia.
2019-04-16	PD	GinettiNadia	Siamo convinti che proprio nei momenti di difficoltà, l'Europa non sia parte del problema, ma parte della soluzione alle grandi sfide del nostro tempo.
2019-04-16	PD	GinettiNadia	Un sistema che offre opportunità, ma certamente mostra anche storture; un sistema che senz'altro è da aggiornare in relazione alle nuove sfide, di fronte a una crescente domanda di protezione, verso un'Europa più forte e più equa. Con le vostre proposte economiche e finanziarie, al contrario, ci allontanate da tale prospettiva e oggi rischiate di farci cadere nel vortice irreversibile d'infrazione e di crisi, fuori dalla possibilità di attingere a risorse per investimenti e per riforme. Lo scivolamento è certificato nel Documento di economia e finanza che avete presentato: più disoccupazione, più crisi e più debito.
2019-04-16	PD	GinettiNadia	Una legge europea che assume ancor più oggi un valore politico dalla firma dei Trattati di Roma, in un contesto del tutto particolare, in un'Unione che si trova oggi tra due fuochi contrapposti: da un lato la Brexit, il primo processo di disgregazione e di uscita dall'Unione con tutte le sue incertezze, dall'altra parte la proposta di accelerare verso un'Unione più stretta dell'Eurozona in un'ipotesi di Europa a due velocità. Un futuro politico, dunque, quello che si apre con le elezioni del Parlamento europeo, che non potete ridurre ad un mero scontro tra sovranisti ed europeisti, come è stato ribadito oggi in quest'Aula. Non ci stiamo a ridurre il dibattito tra due opposte tifoserie, perche anche per noi è prioritario l'interesse nazionale e può essere tutelato e garantito meglio stando nell'Unione e non contro l'Unione: lo abbiamo visto con il fenomeno delle migrazioni e con la necessità di progredire verso un controllo unico della frontiera esterna e un'unica politica di cooperazione e aiuto allo sviluppo in Africa e verso un'unica politica estera e di difesa comune, ora più che mai con il riesplodere della guerra in Libia. Voi invocate più Europa e agite contro: contro la revisione del Trattato di Dublino, contro il Migration compact, contro Frontex e contro il controllo europeo del Mediterraneo.
2019-04-16	PD	MarcucciAndrea	Allora dobbiamo votare entro giovedì sera, dobbiamo fare presto, chissà come mai. Forse perché ci sono in vista decisioni importanti, esternazioni o anche la pubblicità di decisioni di aziende che faranno il rating sui nostri conti pubblici. Forse prima del 28, del 29 e del 30 aprile - che erano le date previste, che avevamo seppur informalmente concordato - ci saranno delle informazioni che renderanno questo Documento carta straccia, lontana dalla realtà dell'economia italiana e dei conti pubblici del nostro Paese. Forse è questa la motivazione che sta dietro alla fretta che voi tutti avete di impedire un approfondimento su un DEF basato su dati sbagliati, volutamente falsi, che rendono incredibile il nostro Paese al cospetto degli italiani e di tutta l'Europa.
2019-04-16	PD	MarcucciAndrea	Oggi, con una comunicazione all'Assemblea, si vuol risolvere una questione così rilevante su un provvedimento che è stato pubblicato in Gazzetta Ufficiale e che è andato in Europa. Noi oggi testimoniamo che abbiamo un Governo di incapaci, che non è in grado di mettere le tabelle giuste nei provvedimenti.
2019-04-17	FI	ConzattiDonatella	Questa maggioranza, molto infastidita dall'Unione europea, in questo caso cosa fa? Prende una comanda dall'Unione europea e scrive un decreto-legge in tre atti: nella prima parte, come hanno elencato benissimo le colleghe Tiraboschi e Modena che mi hanno preceduto, recepisce gli aggiustamenti previsti dall'Unione europea sulle Gacs, cioè sulle garanzie e sulla cartolarizzazione dei crediti; nella seconda parte mette un cappio al collo sul mercato libero del 5G, creando addirittura questo gruppo di coordinamento che rallenterà moltissimo i rapporti commerciali e tutto quello che dovrebbe essere fluido, negando anche la possibilità del Parlamento di essere informato (quindi, davvero un capolavoro); infine scrive, facendosi aiutare dai tecnici, un provvedimento che non si realizzerà mai, perché sappiamo che il decreto Brexit si applicherà solo nel caso di no deal. Adesso c'è stata una proroga fino ad ottobre, e un deal in qualche maniera ci sarà sicuramente. La seconda questione politica è che questa maggioranza, talmente incattivita con i tecnici, si è fatta proprio scrivere tutti gli articoli del decreto Brexit dai tecnici. Noi li abbiamo auditi in Commissione finanze: abbiamo audito il MEF, la Banca d'Italia, la Consob, l'Ivass, la Consap. La maggioranza, interrogata da una minoranza incalzante che voleva essere sicura che dal punto di vista economico-finanziario ci fosse tutto quello che dovesse esserci per scongiurare ogni tipo di buco normativo, ha detto: «sì, sì, certamente: se n'è occupato il tavolo tecnico del MEF». Fantastico, questa è una notizia politica: ora noi tutti sappiamo che la maggioranza ha stima e si fida dei tecnici. Noi che, da meritocratici, dei tecnici competenti ci siamo sempre fidati e abbiamo sempre collaborato in maniera proficua, ai tecnici però chiediamo una cosa, visto che gli interlocutori di questo decreto-legge sono loro: come mai non hanno modificato gli articoli 3 e 4 del decreto-legge? Faccio riferimento in questo caso ai servizi di investimento, perché forse si sono un po' confusi ed è rimasta una lacuna nella norma. Qui è previsto solo che i servizi di investimento vengano svolti dalle banche. In realtà non sono svolti solo dalle banche, ma anche dagli intermediari finanziari, dalle SGR, dagli OICR, dai gestori dei mercati regolamentati. Se quindi, nel frattempo che scrivono gli ultimi emendamenti, correggono e recepiscono anche questo utile suggerimento, magari dal punto di vista tecnico il decreto-legge risulterà perfetto, come naturalmente i tecnici l'hanno scritto. Ma la cosa veramente incredibile è che questa maggioranza, che ha fatto una campagna elettorale per i precedenti cinque anni contro le banche e contro il mercato della finanza, ha scritto, approvato ed è solidamente soddisfatta di un decreto-legge che tutela gli interessi di base - giustamente dal nostro punto di vista - di banche, mercati, borsa. Ma, come diceva prima bene il collega Fantetti, si è completamente dimenticata di regolare tutta la parte di servizi, di libertà fondamentali, di libera circolazione, di welfare, di assistenza sanitaria, di mobilità aerea, di riconoscimento di titoli e qualifiche, che invece hanno una ricaduta reale sui popoli, sulla vivibilità di questa Unione europea. Si tratta di una lacuna talmente grave che si è meritata un richiamo scritto e formale, che abbiamo letto in 6ᵃ Commissione questa mattina, da parte della Presidente del Senato, che giustamente ha fatto notare che il decreto-legge, dal punto di vista della normativa dei casi, avrebbe dovuto essere complessivo ed esaustivo rispetto alle fattispecie che potevano verificarsi. È stata inoltre presentata una serie di ordini del giorno solo perché si sono accorti di essersi completamente dimenticati dell'unica cosa importante dell'Europa e, cioè, i popoli. Da questo punto di vista, credo che quanto accaduto sia davvero kafkiano perché questa maggioranza con questo decreto-legge di fatto non ha compiuto passi avanti perché non si applicherà mai. Ha però fatto un'enorme operazione di verità dicendo che sta rinnegando tutti i presupposti politici per i quali i cittadini li hanno votati. Ebbene questa è una notizia. Vengo a una seconda notizia altrettanto importante: questo decreto-legge è autolesionista. È pur vero che è stato scritto dai tecnici parlando di banche, di mercati e di finanza, però di fatto giustamente - perché i tecnici lo scrivono così - non si occupa degli interessi reali della finanza e dei mercati. Non se ne occupa perché questo è un decreto-legge di "divorzio"; è un decreto-legge che regola le fattispecie di divorzio tra il Regno Unito e i Paesi dell'Unione europea e, in questo caso, l'Italia. Dal punto di vista strategico-politico, forse l'unico suggerimento che la maggioranza avrebbe dovuto dare è come regolare le fattispecie affinché gli operatori che operano in Italia possano continuare a farlo in ogni caso. Non stiamo parlando proprio di nulla: stiamo parlando di 70 banche britanniche, 223 istituti di pagamento, 100 emittenti di moneta elettronica, 21 fondi (che assicurano poi il 12 per cento delle prestazioni previdenziali) e 58 compagnie assicurative. Stiamo parlando dei cardini dei rapporti economico-finanziari bilaterali tra Italia e Regno Unito. Da questo punto di vista, c'era da fare una cosa seria, una volta tanto: invece di criticare la Francia la Germania, bisognava andare a vedere cosa facevano. Memori del fatto che la MIFID regola i rapporti cross-border e, cioè, tra operatori UE ma che nulla vieta agli Stati di avere rapporti bilaterali, loro hanno giustamente fatto sì che gli operatori UK che operavano in Francia e in Germania potessero continuare a farlo non demolendo un modello operativo esistente. L'Italia invece cosa ha fatto? Ha scritto un'ipotesi di divorzio; dopo il DEF e tutto il resto che ha fatto, ha messo ulteriormente in difficoltà consumatori e imprese negando loro in prospettiva liquidità, servizi e così via. È riuscita a fare veramente un disastro. È un approccio molto miope. Non dobbiamo però allarmarci perché, per fortuna, questo decreto-legge non opera e, quindi, non è particolarmente grave. Tutti sappiamo che a ottobre l'accordo ci sarà e che, se si votasse ora, il popolo del Regno Unito saprebbe come votare bene e saprebbe di dover votare: « Remain ». Da questa esperienza possiamo trarre due insegnamenti, di cui uno è politico: i referendum popolari su materie tecniche che riguardano la stabilità dello Stato e dell'Unione europea non si fanno; non si ascoltano gli uomini del marketing e non si seguono su queste sciocchezze.
2019-04-17	FI	FantettiRaffaele	Faccio notare che è ancora aperta la possibilità per il Regno Unito di guadagnare un'indipendenza nella politica commerciale, che potrebbe consentirgli, per esempio, di entrare in una zona di libero scambio, come quella nordamericana, estremamente efficiente, e di fungere da piattaforma per l'Europa in quel mercato. La presidenza Trump ha sempre sostenuto questa possibilità, che rimane uno degli argomenti forti della Brexit. Vedremo come andrà a finire. Certamente, nella situazione in cui il Governo May si trova adesso, con la necessità di raccogliere consensi all'interno del Parlamento di Westminster, across the aisle, dall'altra parte, quindi nell'opposizione laburista, il principio della c ustoms union, dell'unione doganale, vale a negare questa possibilità. Quindi, ad oggi, nessuno ha certezze. Non si sa ancora se sarà quel grandissimo fallimento che viene venduto nei media internazionali o la possibilità di fare un salto in avanti. Ricordo che il Regno Unito è entrato nell'Unione europea, nel Mercato unico europeo, nel 1974, perché ha ritenuto che fosse commercialmente utile alle proprie imprese fare da caposaldo per imprese extraeuropee, in particolare quelle giapponesi, per farle entrare nel mercato europeo, che, nel frattempo, era diventato un esempio di successo. Non per niente, tutte le fabbriche giapponesi che sono arrivate in Europa si sono insediate nel Regno Unito. Dietro al pensiero dei brexiteer, cioè della fazione più dura (il cosiddetto European reform group del partito conservatore, c'è soprattutto questo obiettivo che, bisogna essere oggettivi, potrebbe essere anche una grande opportunità commerciale. Vedremo, la storia ci dirà da che parte sono andati. Quello che però è già nel presente e che dobbiamo valutare è che la Brexit, sinceramente, produce nel presente una serie di disastri. Il primo è a livello costituzionale; come sapete, colleghi, gli inglesi non hanno una Costituzione scritta, ma esiste e idealmente vede al centro l'azione del Parlamento inglese, della House of commons. Sulla base del principio di sovranità assoluta di quello che loro considerano un prestigioso e antico Parlamento nel mondo, quello di Westminster, i brexiteer hanno combattuto questa battaglia. Tuttavia, tutti noi abbiamo verificato che lo stesso Parlamento inglese, rispetto alla tradizione occidentale della divisione tripartita dei poteri da Montesquieu ad oggi, subisce una condizione di inferiorità funzionale rispetto all'azione di Governo. Una delle scoperte che abbiamo fatto tutti è che all'interno di Westminster esiste una regolamentazione in base alla quale il business del Government, cioè l'attività di Governo ha una primazia rispetto a qualsiasi altra attività del Parlamento e questo è qualcosa cui noi, che abbiamo una tradizione parlamentarista diversa, guardiamo con orrore. Tale circostanza stupisce quanti hanno sentito portare avanti la Brexit in base alla rivendicazione della centralità del Parlamento inglese, che solo adesso, dopo ben tre tentativi andati a vuoto del Governo di ottenere un'approvazione sull'accordo di uscita, viene scalfita; per cui adesso verifichiamo che il Governo inglese ha iniziato a rispettare un po' di più il Parlamento. Allo stesso modo verifichiamo che c'è una crisi costituzionale all'interno del Regno Unito. In realtà, solo l'Inghilterra ha votato per uscire: la maggioranza dei residenti britannici della Scozia, dell'Irlanda del Nord e del Galles ha votato per rimanere. Si è determinato pertanto un problema di integrità del Regno Unito, con particolare gravità della situazione dell'Irlanda del Nord. Questo è stato esemplificato più volte attraverso il cosiddetto hard border, cioè il confine che si verrebbe a creare tra l'Irlanda e l'Irlanda del Nord e che gli accordi di pace oramai trentennali avevano cancellato. Quindi vedremo. Non siamo ancora in grado di decidere cosa succederà; verifichiamo che tutta una serie di principi che noi davamo per assodati sono saltati. Tra questi c'è, ahimé, la libertà di movimento all'interno dell'Unione europea. Quattro sono le libertà che gli inglesi hanno cercato di scalfire a Bruxelles e che invece i 27 Paesi hanno difeso, dimostrando che l'Europa, quando è unita, può essere estremamente efficace. Gli inglesi avevano sottovalutato la capacità di reazione e l'unitarietà della reazione degli europei e continuano, in certo modo, ancora a sottovalutata. Su quelle quattro libertà si basano l'Unione europea e il mercato comune, tra cui quella di movimento delle persone, che riguarda tanti, tantissimi di noi italiani. Desidero sempre ricordare che il dato dei 700.000 italiani residenti nel Regno Unito non è una fake news, ma ci deriva dalle autorità inglesi sulla base delle partite IVA e dei codici fiscali aperti a cittadini italiani da parte dell'autorità inglese: sono national insurance number attribuiti a cittadini italiani. Quindi vi sono effettivamente 700.000 cittadini italiani che si sono spostati nell'Unione europea liberamente, come hanno fatto in altri Paesi dell'Unione - vivaddio - ed è questo il grande successo dell'Unione europea, del disegno europeo. Troppe volte sottovalutiamo gli effetti positivi di far parte dell'Unione europea, compresa la libertà di movimento delle persone. Ecco, questo è destinato a venire meno. Noi siamo stati molto generosi, con questo decreto-legge, nel riconoscere i diritti dei britannici in Italia. Abbiamo interesse a farlo, perché sono una frazione di quanti siamo noi nel Regno Unito, cioè sono meno di un decimo di quanti siamo noi; vogliamo vederci riconosciuti con reciprocità gli stessi diritti e quindi facciamo bene ad estenderli. Tuttavia, nell'azione di questo decreto-legge (a parte la congruità di alcuni argomenti con la questione Brexit, sulla quale congruità non entro, perché ovviamente è tutt'altro), abbiamo sottovalutato i diritti e i bisogni dei cittadini italiani nel Regno Unito. Vi faccio notare che, su una ventina di articoli, ce n'è uno solo che riguarda i numerosissimi (700.000) cittadini italiani nel Regno Unito e concerne il fatto che c'è necessità di aumentare i servizi consolari a loro disposizione. Su questo punto abbiamo presentato una serie di emendamenti, che poi avremo modo di esporre e che tuttavia il Governo non ha ritenuto di accettare (e questo è grave), per specificare che queste risorse devono andare ai cittadini, quindi, se si assumono 50 funzionari consolari in più per la rete, questi funzionari devono andare nel Regno Unito. Nel Regno Unito c'è un funzionario consolare ogni 6.000 iscritti: 6.000 rispetto ai 330.000, quindi ce n'è uno ogni 12.000 effettivi, a fronte di uno ogni 90 in Italia, in un Comune, per l'erogazione degli stessi servizi. Se non scrivete che, dei 50 funzionari in più che verranno assunti, una quota che si spera consistente deve andare nel Regno Unito, vi state semplicemente scordando dei cittadini italiani nel Regno Unito. Se non scrivete che qualche soldo in più a favore dei consolati deve servire per la riapertura del consolato di Manchester, che copre un'enorme area del Paese, con circa 40.000 italiani che lì convergevano (consolato di Manchester che, ahimè, nella scorsa legislatura, i Governi precedenti hanno riaperto quattro o cinque volte, ma che se andate a Manchester non c'è), ecco, se non lo scrivete, vi scordate un pezzo importante, vi scordate di adempiere al vostro dovere, come Governo, di fornire i servizi a questa grandissima comunità: gli italiani residenti nel Regno Unito.
2019-04-17	FI	MallegniMassimo	Non abbiamo posto questioni, se non quelle ricordate poco fa dai colleghi, sul provvedimento della Brexit. C'è qualche necessità di aggiustamento, ma l'elemento 5G, estremamente ben descritto poco fa dalla collega Tiraboschi, non c'entra assolutamente nulla con il provvedimento e voi fate finta di niente? Questo tema andava isolato per intensità, qualità e caratura: fra un anno e mezzo spegniamo il 700 Megahertz e andiamo a finire sul 5G. L'Europa chiude questo canale - che riguarda anche l'Italia e che per noi vale circa 2,5 miliardi di euro - e ripartiamo. Peraltro, entrando nel merito anche di quanto ho detto al Presidente dell'8ᵃ Commissione, ricordo che siamo di fronte a una competenza specifica della Commissione lavori pubblici e comunicazioni, che è appunto l'8ᵃ Commissione. Tale Commissione non ha espresso un parere in sede referente, dove avremmo potuto intervenire e svolgere un ragionamento serio sull'argomento, essendo l'argomento inserito all'ultimo minuto all'interno di un decreto-legge che non c'entra assolutamente nulla. Noi abbiamo tentato di porre rimedio a questo e non lo dico perché è un problema di Forza Italia (se fosse un problema di Forza Italia si risolverebbe tutto), ma perché è un problema di questo Parlamento. Di questo argomento avete parlato in Commissione finanze questa mattina (fra gli altri, la senatrice Conzatti). (Il relatore parla con il rappresentante del Governo). Se volete, io smetto. Se vi disturba il fatto che un senatore di Forza Italia dica qualcosa su questi argomenti, io la smetto.
2019-04-17	FI	TiraboschiMariaVirginia	Brava! TIRABOSCHI (FI-BP). Colleghi, vorrei dirvi ancora una cosa. Negli ultimi due o tre anni abbiamo generato l'80-90 per cento dei dati rispetto al totale di quelli generati dall'inizio dell'umanità fino a un biennio, triennio fa (vale a dire, solo il 10-20 per cento). È su questo che dobbiamo ragionare con l'Europa, ma l'Europa, attraverso i commissari che la guideranno, dovrà assolutamente ridefinire meglio la politica industriale, cosa che non ha fatto negli ultimi venti o trent'anni. Fatemi aggiungere ancora una riflessione. L'Italia può giocare una partita importante in questo momento; non lasciamola giocare né alla Francia, né alla Germania. Dobbiamo avere il coraggio, la visione, la forza e la determinazione per smontare questo asse. Mettiamoci dentro, incuneiamoci lì. Noi abbiamo un player che è stato molto importante, il cui brand è ancora oggi mondiale; lo dico veramente, non solo per appartenenza al territorio, ma perché ci credo davvero.
2019-04-17	FI	TiraboschiMariaVirginia	Signor Presidente, colleghi senatori, il fatto che il provvedimento sia più noto come decreto Brexit sembra far passare in secondo piano il contenuto dell'articolo 1 del decreto-legge, che tratta delle tecnologie di quinta generazione, più note come 5G. Certamente sono importanti anche i temi della Brexit e delle banche, ampiamente trattati dal relatore, il quale però non si è soffermato in maniera a mio avviso sufficiente sull'articolo 1. Ritengo infatti che occorra soffermarsi sulle tecnologie di quinta generazione, le quali fanno parte dell'area della cosiddetta digitalizzazione, che oggi va oltre Internet e vede la centralità dell'intelligenza artificiale, non solo per migliorare la produttività del nostro Paese, ma proprio per riposizionarne il modello industriale su un nuovo paradigma. Credo dunque che su questo tema si debba fare una riflessione approfondita, cosa che sia l'Italia sia l'Europa non stanno facendo in maniera adeguata, e soprattutto con una visione, pensando cioè ad una politica industriale europea, che veda come centrali le tecnologie digitali, oltre all'industria.
2019-04-17	FI	TiraboschiMariaVirginia	Sul programma Horizon Europe per il periodo 2021-2027, per cui pare che l'Europa abbia stanziato 7 miliardi di euro - si tratta di nuovo di cifre estremamente rilevanti - credo che l'Italia debba giocare una partita importante. Credo sia noto a tutti che i tre macrofenomeni della globalizzazione, dell'immigrazione e della digitalizzazione, che hanno una portata internazionale, non siano stati ben governati a livello europeo e non possano essere governati da un singolo Paese. Tornando alle tecnologie digitali, ricordo che il presidente di Asstel, l'associazione delle aziende che si occupano di telecomunicazioni, Guindani, ha detto che dobbiamo ragionare su ecosistemi digitali, aperti e permeabili, che non possiamo bloccare, né normare troppo. Oggi invece qui ci preoccupiamo di questo (e ciò accade non solo in Italia, bensì a livello europeo), senza fare niente per arrestare la preoccupazione, la normativa e i vari regolamenti in materia di protezione delle reti e dei dati. Cari colleghi, non si può fare niente in tal senso: il digitale e il reale sono talmente permeati tra loro che, se pensiamo a cosa hanno fatto le telecomunicazioni, capiamo perfettamente che il fenomeno è inarrestabile, compreso ciò che vogliamo fermare. Si è parlato di moratoria per la tecnologia wireless di quinta generazione, sulla base dei pareri del comitato scientifico sui rischi sanitari ambientali ed emergenti. Ciò deve farci riflettere ancora una volta sul tempo che stiamo perdendo senza pensare a un player europeo. Stati Uniti e Cina invece stanno pensando a queste materie: è ben nota la guerra tra questi due grandi Paesi su questi temi, proprio perché entrambi hanno capito che è oggi il dato centrale nell'economia reale. Abbiamo sempre parlato di capitale e lavoro, cui poi si è unita la finanza come fattore di sviluppo di un Paese. Oggi dobbiamo iniziare a parlare anche di dato centrale nell'economia reale, dato generatore di nuova ricchezza, intorno al quale andiamo a costruire un pezzo importante del nostro PIL.
2019-04-17	FI	TiraboschiMariaVirginia	Voglio citare un dato: il World economic forum sostiene che il valore combinato di industria e digitale sia superiore ai 100.000 miliardi di dollari - si tratta di numeri impressionanti - nel periodo tra il 2016 e il 2025. Stiamo discutendo tanto di come far crescere il PIL nel Paese e i dati non sono confortanti: perché non fare un ragionamento approfondito su questi temi a livello di Unione europea? Penso soprattutto ai Vice Presidenti del Consiglio dei ministri. Proprio ieri il vice presidente Salvini, ad esempio, ospite della trasmissione televisiva condotta da Giovanni Floris, ha detto di volere al Parlamento europeo rappresentanti del popolo italiano, che sappiano portare in quella sede gli interessi dei nostri agricoltori e di chi si occupa della pesca. Certamente si tratta di settori importanti, ma penso si debba mandare in Europa anche qualcuno che si occupi delle materie in oggetto, che sono davvero quelle del futuro. A tal proposito, i dati che ho citato in precedenza devono veramente far riflettere.
2019-04-17	FdI	UrsoAdolfo	Signor Presidente, questo decreto-legge inconsapevolmente, almeno per quanto riguarda forse le aspettative del Governo, racchiude in sé quanto sta cambiando nella politica europea, nella politica internazionale e il problema del nostro Paese. Lo racchiude nel titolo, che riguarda giustamente misure urgenti per garantire sicurezza, stabilità finanziaria, integrità dei mercati, e soprattutto per tutelare i nostri cittadini e le nostre aziende in Gran Bretagna dopo l'uscita che verosimilmente ci sarà (quando ci sarà, lo vedremo). Ma lo racchiude anche perché inconsapevolmente il Governo, pensando di utilizzare come veicolo questo decreto-legge, ha inserito l'altra grande frontiera della politica internazionale del nostro Paese, l'altra grande minaccia, che è quella dell'articolo 1, il quale apparentemente non riguarda la Brexit ed è stato inserito come veicolo per fare in fretta. L'articolo 1, infatti, estende i poteri del golden power anche alla rete di telecomunicazione a banda ultralarga, e in maniera specifica al 5G. Nel fare questo - cosa che noi abbiamo fortemente richiesto - ha inserito in questo decreto-legge, in maniera inconsapevole e con ignavia, l'altra grande frontiera della politica italiana: la Cina. Quell'articolo riguarda infatti la Cina e la possibilità che il nostro Governo può eventualmente esercitare, di bloccare, attività ostili nei nostri confronti per il controllo del sistema Paese che, attraverso la tecnologia 5G, chiunque può realizzare a fini di vario tipo come il predominio economico o politico. Noi avremmo voluto migliorare questo articolo e, rispetto all'inconsapevolezza del Governo abbiamo presentato consapevolmente alcune ipotesi di modifica per estendere la possibilità di tutela all'intera tecnologia della banda larga: si tratta della facoltà di tutelarsi e non di un obbligo del Governo. Considerata infatti l'eventuale minaccia sulla nostra sicurezza nazionale, sui dati e, quindi, sull'economia della conoscenza, che oggi sostanzialmente presiede e pervade di sé ogni forma economica, politica e sociale (come dimostrano i casi di democrazia diretta e anche di incursione elettorale), l'avremmo voluta estendere a tutto ciò che riguarda il settore della banda larga. Nel contempo - lo dico ai colleghi parlamentari - ci siamo richiamati alla legislazione francese, più avanzata della nostra in questo campo. Mi duole dirlo, ma la Francia ha una legislazione nel campo della sicurezza nazionale più avanzata e più specifica perché è un Paese in cui la Nazione e lo Stato sono al centro dell'azione politica per cui la sicurezza dello Stato viene forse garantita meglio rispetto ai noi. La Francia, che è uno Stato più avanzato, ha una legislazione in materia che le consente di tutelare in modo specifico tutta la tecnologia utilizzata dai servizi di sicurezza, di tutela e di difesa della propria Nazione. Queste sono le nostre due direttrici emendative che - non so se consapevolmente o inconsapevolmente - la maggioranza ha respinto. Davamo al Governo e al Ministro dell'interno la facoltà di poter tutelare meglio la sicurezza nazionale anche per quanto riguarda l'aspetto della tecnologia, proprio utilizzando la normativa francese, che su questo è molto più pregnante della nostra. Purtroppo, non è stato possibile perché forse a questa maggioranza manca la capacità di ascolto e di comprensione dei problemi. Le questioni in campo sono, comunque, due. Mi riferisco a come difenderci dalla Cina - la nuova prospettiva asiatica entra in Europa attraverso l'Italia e l'articolo 1 apre questa enorme finestra e questa grande sfida - e alla Brexit, che è la seconda sfida che abbiamo in politica europea e internazionale. L'uscita del Regno Unito dall'Europa crea uno squilibrio e, infatti, il primo atto dopo l'uscita annunciata del Regno Unito è stato il trattato di Aquisgrana, in cui si è formato un asse franco-tedesco o, meglio, un asse tedesco-francese - perché il baricentro è Berlino - non segreto ma pubblico, che ha completamente cambiato la natura della nostra Unione europea, che aveva preso le mosse in Italia con i Trattati di Roma sulla base di tre Nazioni che all'epoca avevano la stessa dimensione demografica, economica e politica. Parlo della Francia, dell'Italia e della Germania occidentale (dopo è avvenuta l'unificazione tedesca). Quelle tre Nazioni avevano una pari dignità insieme ai tre Paesi più piccoli, cosiddetti cuscinetto, e cioè i Paesi del Benelux. L'architrave iniziale dell'Europa poggiava su tre Nazioni paritetiche. Poi, l'ingresso della Gran Bretagna in qualche misura, ci ha aiutato perché era una quarta nazione su cui noi spesso ci appoggiavamo per evitare che l'asse europeo fosse sbilanciato dalla riunificazione tedesca, cioè dalla calamita tedesca a cui spesso i francesi si assoggettano. Per tanti anni - chi ha fatto politica nel Consiglio europeo lo sa bene - noi ci siamo appoggiati alla Gran Bretagna e la Gran Bretagna si è appoggiata all'Italia (penso soltanto alla politica occidentale di Berlusconi, con Blair e con Aznar, al di là della collocazione dei Governi e della politica atlantica di quelle nazioni). Questo riequilibrio, determinato sin dall'inizio dai Padri fondatori (non più tre, ma quattro nazioni in qualche modo più significative che garantivano sostanzialmente un equilibrio all'architettura europea) salterà con l'uscita della Gran Bretagna e infatti si è formato subito l'asse franco-tedesco e noi non siamo più fra i tre o fra i quattro, ma siamo scomparsi dalla politica europea, come dimostrano purtroppo i cataclismi che si stanno verificando. Parleremo domani con il premier Conte di quanto si sta profilando: abbiamo aperto alla Cina e abbiamo di conseguenza perso la Libia, perché siamo stati espulsi dal contesto europeo dove si è formato questo nuovo asse di Aquisgrana. Le elezioni europee tra pochi giorni ci consentiranno forse di imboccare un'altra direttrice, ma è assolutamente necessario che lo faccia l'Italia, perché è l'unico Paese escluso tra i Paesi fondatori che in realtà può rimettere in moto un equilibrio paritetico tra le nazioni europee, una nuova architrave con un nuovo progetto. Penso che per tale motivo questo decreto-legge, contenendo inconsapevolmente sia la minaccia cinese (cioè la nuova frontiera d'Oriente che entra in Europa) che l'uscita dalla Gran Bretagna, ci impone di riflettere su quale sarà il ruolo dell'Italia nei prossimi anni e quale sarà - se ci sarà - il futuro del nostro Paese in Europa.
2019-04-17	FdI	deBertoldiAndrea	Brexit vuol dire quindi riflettere innanzitutto sul perché c'è stato questo referendum, che ha fatto uscire un'importante nazione europea, e magari anche riflettere nell'ottica che non avvengano altre fuoriuscite, nell'ottica, cioè, che l'Europa dal 26 maggio in avanti possa rinforzarsi e non avere più Brexit, Italexit, Germanexit, ma possa avere piuttosto una nuova vitalità, nella luce e nello spirito di quei Trattati che proprio qui da Roma diedero il "la" a un'Europa che ben poco aveva da spartire con quella che purtroppo oggi abbiamo di fronte. Nel merito, Fratelli d'Italia - lo diciamo chiaramente - è solidale con il popolo inglese, è solidale con l'Inghilterra, è solidale con un popolo che ha deciso, assumendosene la responsabilità, il rischio e le conseguenze, di uscire dall'unità europea. Un popolo che non ha accettato, come abbiamo detto ieri, quell'Europa a trazione franco-tedesca, che non ha garantito la par condicio e non ha garantito ai popoli europei di competere con un costo del lavoro, con un costo del denaro e con un costo dell'energia assimilabili, quell'Europa che, in sostanza, è andata a incidere solamente su alcuni interessi, che favorivano alcuni Paesi piuttosto che altri e che non ha saputo dare pari opportunità ai Paesi membri dell'Unione europea. Ecco perché siamo solidali e comprendiamo il popolo inglese, anche se certamente non auspichiamo che altre nazioni siano costrette da questa Europa ad uscire. Perché ciò non accada, però, occorre - lo ribadiamo con forza e lo chiederemo nelle piazze e a tutti gli italiani - un'Europa diversa da quella a trazione di centrosinistra, che ha caratterizzato gli ultimi anni della nostra vita politica comunitaria. Bruxelles, peraltro, sempre a proposito di Brexit, ha ostacolato l'accordo. Parliamoci chiaro: se il deal ad oggi non è stato concluso è perché qualcuno ha fatto di tutto affinché ciò non accadesse, perché si volevano ammonire i Paesi europei che dall'Europa, una volta entrati, non si può più uscire, magari come in certe consorterie più o meno legali, dalle quali, una volta che si è entrati, non è possibile uscire; quelle consorterie che tanto peso hanno in certi ambienti vicini agli eurocrati e ai burocrati di Bruxelles. Ebbene, se questo era il messaggio che voleva dare l'Europa, se è per questo che il deal, l'accordo consensuale, non è stato ancora trovato, ecco che doppiamente siamo solidali con il popolo inglese. Doppiamente Fratelli d'Italia si adopererà perché l'accordo non sia punitivo, ma sia rispettoso di un popolo, che aveva buone ragioni per dire no a questa Europa. D'altra parte, ricordo a me in primis e a noi tutti, che quello inglese è un popolo che non si è fatto spaventare da Napoleone e neppure da Hitler e certamente non si è fatto spaventare e non si spaventa per il signor Juncker o per i suoi collaboratori di Bruxelles e dell'Unione europea. Quindi, solidarietà piena e totale ad un popolo e ad una nazione che dovranno trovare un accordo bonario e costruttivo con l'Italia e con il resto dell'Europa. La Brexit significa anche dare delle risposte al tema dell'immigrazione e a quelle politiche immigrazioniste che il Regno Unito non accettava e che invece hanno caratterizzato, come ho ampiamente detto ieri, la politica dell'Unione europea, a trazione di centrosinistra. La Brexit vuol dire anche un maggior rispetto, da oggi in avanti, per le patrie, per i territori e per la sovranità nazionale. Se vogliamo costruire davvero un'Europa dei popoli, dovremmo partire dal rispetto per i popoli nazionali dell'Europa, dal rispetto per le tradizioni e per le necessità dei territori europei. Quindi speriamo davvero che la Brexit significhi al più presto, possibilmente nei tempi autunnali previsti, un accordo non punitivo - lo ribadisco - che possa dare risposta alle emergenze che la Brexit comporta. Penso naturalmente alle emergenze per i nostri concittadini italiani residenti nel Regno Unito: sono oltre 300.000 quelli iscritti all'AIRE, ma si parla in realtà di oltre 600.000 italiani di fatto residenti nel Regno Unito. Dobbiamo preoccuparci che questi nostri concittadini vengano tutelati, nel momento in cui non ci fosse un accordo per la fuoriuscita della Gran Bretagna. Dobbiamo tutelare le nostre esportazioni, il nostro made in Italy, i nostri prodotti ad indicazione geografica tutelata e protetta. Dobbiamo avere riguardo alle comunicazioni, alle vie stradali e ferroviarie e ai nostri giovani, che tanto si sono resi protagonisti con i programmi Erasmus. Tutti questi aspetti vanno considerati nei rapporti con uno Stato europeo che se ne va da questa Unione europea. Nel merito, condividiamo l'impostazione che è stata data dalla maggioranza al decreto-legge in esame, che abbiamo discusso e approfondito in Commissione. Tuttavia - qui sono il nostro rammarico e la ragione per cui non potremo supportare con il nostro voto favorevole il disegno di legge in materia di Brexit - avremmo voluto da parte della maggioranza un atteggiamento più responsabile e attento anche ai consigli e ai suggerimenti che le opposizioni hanno avanzato, in modo costruttivo, nel corso dell'attività di Commissione. Noi senatori del Gruppo Fratelli d'Italia abbiamo presentato alcuni emendamenti, che sono stati bocciati, addirittura per estendere il golden power al Governo, in sostanza per tutelare maggiormente la sicurezza nazionale. Non entro nel merito degli emendamenti, che esamineremo e voteremo nel prosieguo dei lavori, però credo che se la maggioranza avesse avuto un atteggiamento costruttivo e, come ha detto prima un collega di Forza Italia, avesse saputo avere con le opposizioni un rapporto davvero vicino agli interessi del popolo e della nazione, si sarebbe potuta trovare una condivisione trasversale sul provvedimento, che avrebbe certamente fatto onore ai singoli parlamentari e all'intero Parlamento. Signor Presidente, rispettando il tempo di dieci minuti a mia disposizione, così come avevo promesso, concludo con una considerazione finale. Occorre che tutti ci impegniamo, da oggi in avanti, affinché l'accordo tra Unione europea e Regno Unito venga trovato e, quindi non debba servire il decreto Brexit, ma soprattutto perché la prossima Europa - l'Europa sovranista che dal prossimo 26 maggio darà un cambio di passo - faccia sentire i popoli europei fieri di un'unità europea e non prigionieri di una gabbia a due velocità che privilegia alcuni figli rispetto ad altri.
2019-04-17	FdI	deBertoldiAndrea	Signor Presidente, cercherò di non rubare troppo tempo, visto che questo è il secondo intervento che faccio sul tema dell'Europa, dopo quello di ieri. Cercherò magari anche di essere più buono, visto che siamo nella settimana santa. Però, signor Presidente, non mi può impedire di ritenere che questo decreto Brexit e questo argomento rappresentino davvero una pietra miliare nel fallimento di questa unità europea. La fuoriuscita di uno dei Paesi fondanti ed essenziali dell'Europa, di uno dei Paesi più importanti del nostro continente credo non possa non essere riconosciuta come, appunto, il fallimento dell'Europa degli eurocrati, il fallimento dell'Europa dei burocrati, il fallimento di un'Europa che non appartiene ai popoli europei, ma che appartiene piuttosto ad altre consorterie.
2019-04-17	LN	BagnaiAlberto	Dall'altra parte basta vedere cosa succede. Noi siamo qui con il paradosso di un sistema al quale chiediamo di assicurare prosperità e pace, che piange il lutto di un mercato finanziario, quello di Londra, che se ne va dimostrando così di non essere capace, non solo di creare politica, ma neanche di creare un mercato. Siamo qui di fronte al paradosso di persone di intonazione liberale che piangono il lutto di un monopolio, quello del mercato borsistico di Londra; quindi l'aggressione da parte dell'Europa (in particolare della Germania) al Regno Unito è qualcosa che rivela la profonda irrazionalità (per la quale noi naturalmente amiamo i nostri fratelli tedeschi, ma che spesso li ha caratterizzati), il loro profondo idealismo e la loro totale assenza di pragmatismo. Non dimentichiamo infatti che il Regno Unito è cliente della Germania e non si è mai visto nel mondo un commerciante che prendesse a calci nel sedere o che minacciasse un suo cliente. Questo è lo spettacolo che ci danno i nostri fratelli tedeschi, con i quali allearsi qualche volta nella nostra storia, di tanto in tanto, si è rivelato un errore.
2019-04-17	LN	BagnaiAlberto	Signor Presidente, il Gruppo Lega-Salvini Premier -Partito Sardo d'Azione voterà convintamente a favore di questo decreto-legge, con il quale il Governo ha messo ordine in una materia complessa, una materia - vorrei dire - inutilmente complessa. Forse, dovremmo anche interrogarci sul perché la matassa da districare fosse così complicata. Vorrei partire dalle tante interessanti sollecitazioni che sono arrivate nelle dichiarazioni di voto precedenti, per chiarire che non vi è alcun paradosso se una maggioranza, che si è posta come principio di azione politica la tutela dell'interesse nazionale, interviene per tutelare l'interesse nazionale a condizioni di reciprocità. Viceversa, quello che ci sembra un po' paradossale, e da cui dobbiamo trarre lezioni, è, probabilmente, l'atteggiamento di quella che io, non per pedanteria, ma per quel minimo di chiarezza che occorre in una sede come questa, continuo a chiamare Unione europea. Quindi, io parlo di progetto unionista e non di progetto europeo. L'Europa è un'altra cosa: c'era prima di noi, c'era prima dell'Unione europea, ci sarà dopo di noi e ci sarà dopo l'Unione europea, che è solo uno dei modi che abbiamo scelto per organizzarci politicamente; forse, non il modo più efficiente. Io vorrei ricordare, tanto per chiarire da che parte stia l'ideologia impazzita, una simpatica dichiarazione del 20 maggio 2016, che ancora trovate sul sito della Reuters, quando Jean Claude Juncker si espresse così: «i disertori britannici non avranno alcuno sconto dall'Unione europea». Dei toni così bellicosi, da parte di un progetto che viene ancora visto, dalla minoranza di questo Parlamento, come irenico e come responsabile dei famosi settanta anni di pace (che in verità ci ha dato la Nato) sono quantomeno incongrui. Questo atteggiamento di minaccia ha creato una situazione abbastanza strana. Vedete, fin da quando le cose sono andate come dovevano andare, è stato chiaro che il progetto unionista si trovava ad un bivio e aveva di fronte a sé due strade ugualmente sbagliate. Infatti, il progetto unionista poteva: o rispettare la scelta dei cittadini britannici, che stavano semplicemente esercitando un diritto garantito loro dai Trattati, e che, quindi, non meritavano per questo di essere minacciati dalle massime autorità europee, che di quei Trattati erano i difensori, e che quindi avrebbero dovuto favorire questo percorso, oppure non rispettare tale scelta. Ma evidentemente si temeva l'emulazione: bisognava dare una punizione esemplare, ma nel momento in cui se ne parlava si rivelava una cosa evidente, cioè che questo progetto non era così attraente come lo si voleva proporre.
2019-04-17	LN	BagnaiAlberto	Vorrei quindi chiarire che quando si ragiona sul rapporto da tenere con l'Europa dobbiamo riflettere sulla reale lezione che ci viene da questo episodio della storia europea; dobbiamo realmente tener conto del dato di fatto che purtroppo l'Unione europea si rivela una volta di più un luogo particolarmente inefficiente di mediazione degli interessi nazionali, degli interessi di comunità che si raccolgono sotto una Costituzione all'interno di uno Stato, rappresentate da Parlamenti democraticamente eletti. La mediazione europea è particolarmente inefficiente e trasforma un gioco a somma nulla in un gioco a somma negativa. Questo mi sento di dire.
2019-04-17	M5S	LanziGabriele	Cosa resta, però, è il danno fatto alla Gran Bretagna e all'Europa tutta. Tra l'altro, un'uscita senza accordo è uno schiaffo molto forte a quasi la metà degli inglesi, il 48 per cento dei cittadini, come dicevo poc'anzi, che si erano espressi in favore dell'Unione europea e che ora si vedono dimenticati totalmente dai loro rappresentanti politici. Rappresentanti che, ricordo, sono stati capaci in pochi giorni di votare contro un'uscita dall'Europa senza accordo, per tre volte contro l'accordo stesso, chiuso dalla premier May, e anche contro un nuovo referendum sulla Brexit. Praticamente è la resa delle armi di chi è stato chiamato a rappresentare gli elettori e deve prendere alcune decisioni, nel bene o nel male. Chi ne fa le spese? Ovviamente, tutti i cittadini, europei e britannici. I legami che abbiamo con il Regno Unito sono stretti e molto importanti per centinaia di aziende e professionisti. Il ruolo che Londra ha svolto in questi anni, come centro economico e finanziario di tutta Europa, ci pone ora di fronte alla necessità di ridefinire e riorganizzare l'intero mercato finanziario intra e extra europeo. In apertura del mio intervento parlavo di pochissime certezze che abbiamo in questa fase di transizione e purtroppo sono tutte certezze molto negative. Innanzitutto, parliamo del settore bancario e finanziario: già in questi ultimi due anni tutti i grandi gruppi bancari hanno dovuto ricollocare le loro sedi, spostare personale, spendere centinaia di milioni di euro per contrastare questa situazione. In secondo luogo, le persone: sono centinaia di migliaia gli europei che per lavoro si trovano nel Regno Unito e che vivono un periodo di estrema incertezza. Infine, gli scambi commerciali: come Paese abbiamo un export verso il Regno unito di oltre 23 miliardi di euro mentre importiamo merci per soli 11 miliardi. Un saldo commerciale di oltre 12 miliardi a nostro favore che purtroppo soffrirà di una contrazione per le nostre aziende, che patiranno sicuramente per questa situazione. Prevenire è meglio che curare. Quante volte lo abbiamo sentito dire? Proprio per questo è stato proposto il testo che stiamo discutendo oggi: per prevenire le implicazioni di una hard Brexit, perché dopo sarebbe troppo tardi. Se è pur vero che gli accordi principali sono coordinati a livello europeo, dotarci di strumenti flessibili per un periodo di transizione è quanto mai necessario. In particolare, verranno tutelati i gruppi bancari, gli intermediari e gli operatori, al fine di assicurare la stabilità finanziaria, l'integrità dei mercati e la tutela degli investitori e della clientela. Per i cittadini britannici residenti da almeno cinque anni nel nostro Paese si prevede la possibilità di richiedere uno speciale permesso di soggiorno, che consentirà la loro permanenza sul territorio italiano, contestualmente alla salvaguardia dei diritti sanitari e sociali. Giustamente vengono, dopo tanti anni di difficoltà organizzative, potenziati gli uffici consolari del Regno Unito, vista la mole di lavoro che li impegna ogni giorno. Onestamente, fatemi dire, è scandaloso che questo potenziamento forte degli uffici e del personale necessario a gestire le pratiche non sia stato fatto prima, dagli scorsi Governi. Gli italiani registrati in Gran Bretagna risultano essere oltre 330.000. Ma se contiamo quanti non sono registrati all'AIRE, il numero dei nostri connazionali arriva alle 700.000 unità. Un numero impressionante di persone a cui, fino ad oggi, non è corrisposto un egual impegno delle nostre istituzioni. Ma tornando al testo del provvedimento, voglio lanciare un campanello d'allarme. Qui mancano due elementi fondamentali, ma sono sicuro che il Governo li integrerà in provvedimenti futuri: il primo, è un incentivo per il rientro di tanti cittadini italiani che sono emigrati nel Regno Unito e che costituiscono un patrimonio di esperienza e di capacità che il nostro Paese deve valorizzare. Oggi ragioniamo su cervelli e ricercatori, ma dobbiamo allargare i nostri orizzonti. Per coloro che hanno maturato importanti esperienze lavorative all'estero, anche in assenza di un titolo di laurea, è nostro interesse che tornino nel nostro Paese ad arricchire il nostro tessuto lavorativo e produttivo. Il secondo elemento, non meno importante, è uno scudo per le tante aziende che esportano merci in Gran Bretagna. Il settore agroalimentare in primis, ma non solo. È necessario pensare preventivamente a norme fiscali per le tante realtà che certamente avranno sofferenze dalla Brexit, anche in presenza di accordi con l'UE. Concludo con una speranza. La mia opinione personale è che gli inglesi, se andranno al voto nelle prossime elezioni europee il 26 maggio, lo faranno per dare un segnale molto forte al loro Governo, un segnale di unità, un segnale europeista. Andranno in massa ai seggi per attribuire simbolicamente al 26 maggio la data del secondo referendum, quel referendum non ancora concesso e più volte richiesto dalla piazza. Ci sono molti modi per perdere la giusta via, ma solo uno per ritrovarla: tornare sui propri passi. Un anonimo scrisse: «Ci vuole coraggio per innamorarsi, ma ci vuole ancora più coraggio per tornare indietro e riparare quello che si è rotto». Ecco, io vorrei parafrasare questo anonimo: ci vuole coraggio per andarsene ma ci vuole ancora più coraggio per tornare indietro e ricostruire insieme una nuova Europa, che veda in questa grande comunità anche i cittadini inglesi. Possono ancora tornare sui propri passi e io mi auguro possano trovare quel coraggio che non aspetta altro di essere palesato.
2019-04-17	M5S	LicheriEttoreAntonio	Quella che dice che il Ministro francese può andare a far parte del Consiglio dei ministri tedesco? È questa l'Europa che volete? O volete l'Europa di Visegrád, un modello lontano, freddo, insensibile e incomunicabile? Quel tipo di Europa che dice: «io sto bene a casa mia, quindi non voglio nessun altro»? Questa è la seconda Europa che si prospetta.
2019-04-17	M5S	LicheriEttoreAntonio	Signor Presidente, l'ordine degli interventi in dichiarazione di voto mi permette di utilizzare le osservazioni approfondite e ispirate che sono state fino ad ora avanzate, per tentare, se possibile, una sintesi del dibattito odierno, in maniera tale da uscire questa sera dall'Aula magari con le idee un po' più chiare. Come hanno detto tutti i colleghi intervenuti, siamo in un momento difficile della storia dell'Europa, perché certamente questa è l'Europa della scontentezza, ovvero l'Europa che non è contenta di sé e della propria identità politica. (Brusìo). PRESIDENTE. Invito i colleghi ad abbassare il volume. LICHERI (M5S). Grazie, signor Presidente. Come dicevo, questa è un'Europa in cui molti o pochi, per vocazione o, se mi permettete, per calcolo elettorale, si dicono scontenti, perché non si sentono contenuti e rappresentati all'interno di questa Europa. Si tratta di soggetti che, in qualche modo, esprimono una sorta di ribellione rispetto a questa Europa, ma mi chiedo quanto di questo sia genuino e spontaneo e quanto influisca la prossima tornata elettorale, nel parlar male di quell'Europa, alla quale pure si è contribuito, sia nella fase della sua ideazione, sia in quella della sua realizzazione. Certamente il titolo del provvedimento in esame non è ottimistico, perché parla di un'Europa del futuro o del futuro di un'Europa nel cui contesto non ci sarà più il Regno Unito. E allora è come se, anche questa volta, ci sia caduta addosso una maledizione, perché abbiamo un problema politico, rappresentato dal fatto che un popolo europeo ha scelto di andare via da un'unione politica europea. Invece, ci dobbiamo occupare di questioni economiche. È l'economia che corre al passo con la politica; è la politica che talvolta, come in questo caso, non riesce nemmeno a gestire i fatti economici. Per questo siamo qui con il provvedimento in esame. Non intendo soffermarmi sui contenuti tecnici del decreto-legge in oggetto, perché sono stati già ampiamente dibattuti e - comunque - questo è un provvedimento necessario e opportuno per mettere in sicurezza i diritti soggettivi e gli interessi legittimi dei nostri cittadini, consumatori e aziende. È con orgoglio che rivendico come l'Italia sia arrivata tra i primi Paesi a difendere giuridicamente gli interessi dei propri cittadini davanti all'evento Brexit. La domanda che intendo porre è un'altra. L'Europa che resta, ha sufficientemente riflettuto sulle ragioni che hanno spinto il popolo inglese a decidere così come ha fatto? Ascoltando il dibattito che c'è stato in Italia, ho sentito dire che la decisione dei britannici è stata di pancia, umorale, d'impeto e ignorante, come se il popolo inglese sia stato colto all'improvviso da un impazzimento di tipo collettivo. In realtà, chi ha osservato da vicino il dibattito inglese sa che gli inglesi hanno ponderato quel voto e quella decisione e che due correnti di pensiero si sono confrontate democraticamente. In realtà, quello che è accaduto, signori, è che abbiamo assistito all'epilogo di un processo di sfiducia che ha colpito una parte della cittadinanza europea fino al punto che questa non è più riuscita a intravedere una prospettiva di crescita. Quello che è successo in Inghilterra è una sorta di condizione di malessere che ha colpito tutte le classi sociali - dalla working class alla middle class - in maniera trasversale, dal benestante al povero. Sarebbe un gravissimo errore considerare il voto britannico come il frutto di una decisione scriteriata. In ogni caso, quelli che hanno deciso di rimanere dentro questa Europa, quale Europa vogliono? Che Europa volete? Ve la siete fatta questa domanda? Volete l'Europa stile Aquisgrana? L'Europa verticale? L'Europa verticistica? L'Europa fatta di assi? L'Europa intergovernativa? Quella che prevede che il Ministro tedesco faccia parte periodicamente del Consiglio dei ministri francese?
2019-04-17	PD	AlfieriAlessandro	Stiamo parlando di un Paese che, a un certo punto, si è aggiunto al nucleo originario degli Stati europei e ha condiviso poi le scelte fondamentali, tanto da incidere su uno dei passaggi più importanti della crescita della costruzione europea. Mi riferisco all'allargamento, alla fine degli anni Novanta, quando c'erano, da una parte, chi spingeva per approfondire la costruzione europea (quindi rafforzarne i poteri e aumentare le materie in cui si decide a maggioranza) e, dall'altra, chi - Regno Unito in testa - spingeva per avere una grande area di libero scambio, con i Paesi dell'Europa dell'Est, che si affrancavano dall'influenza sovietica e potevano diventare interessanti dal punto di vista dell' export e dei servizi finanziari. Il Regno Unito insistette molto perché si andasse verso quel modello, che allargò certamente l'Unione e rese più difficile rafforzare la costruzione europea. Si decise infatti, con un compromesso, che le materie per cui si decideva a maggioranza erano molte di meno. Un Paese come il nostro, che invece è stato tra i fondatori e ha spinto per un organismo sovranazionale straordinario, unico nel suo genere, ha fatto uno sforzo di fantasia per affrontare le sfide del futuro, quelle che non si è in grado di affrontare con misure meramente nazionali; per sfide epocali come l'uscita dalle crisi economiche, la gestione dei flussi migratori, la lotta ai cambiamenti climatici, la lotta alla criminalità organizzata ci vogliono spalle larghe e una dimensione più ampia. Un Paese come il nostro, che è stato sempre nella prima fila degli Stati che hanno spinto per la costruzione europea, non può affrontare questo passaggio come se fosse meramente tecnico. È certamente giusto discutere su come mettere in sicurezza gli istituti assicurativi e bancari, le autorità di pagamento, su come rafforzare la presenza consolare e i servizi offerti agli italiani che risiedono nel Regno Unito, ma questa deve anche essere l'occasione per riflettere su cosa significhi questo passaggio per l'Europa. Vuol dire mettere in discussione i principi e i valori fondamentali che hanno fatto sì che questo fosse un esperimento straordinario: il tema dell'integrazione e della libera circolazione dei beni, dei servizi e delle persone, il fatto che ci si possa curare in tutti gli ospedali e le strutture sanitarie dei Paesi europei, l'utilizzazione di un sistema di pagamento collegato (è uno dei punti che effettivamente si affrontano), la possibilità di muoversi da un Paese all'altro in aereo. Si dà per scontato che sarà ancora così e invece ha fatto bene il senatore Comincini, collaborando con la Commissione, a porre ad esempio il tema di come, in assenza di norme chiare, si metteranno a rischio i voli con il Regno Unito, che uscirebbe dallo spazio comune, in cui ci sono regole condivise. Questo vale per tantissimi altri esempi che potremmo fare. È una questione non solo economica, ma anche politica e simbolica: si rompe quel principio fondamentale per cui all'interno dell'Europa vi è uno spazio, che è sì economico, ma in cui vengono anche garantite le stesse libertà, gli stessi diritti e doveri. Questo è un punto fondamentale che dobbiamo aver presente quando parliamo di Brexit, altrimenti diventa una questione meramente tecnica, che è certamente giusta, su cui bisogna intervenire a salvaguardia, ma non dobbiamo rischiare di perdere un'occasione per riflettere su cosa significhi questo passaggio per noi. Io la penso diversamente rispetto ad alcuni colleghi che mi hanno preceduto: è un segnale estremamente preoccupante. Accanto a questa riflessione, dobbiamo capire quali sono gli altri atti da affiancare a un provvedimento del genere; in caso di no deal, infatti, sarebbero notevoli le difficoltà che il nostro sistema imprenditoriale potrebbe incontrare. Ricordo che l' export dell'Italia verso il Regno Unito vale 23 miliardi di euro, mentre l' import ne vale 11: è uno di quei Paesi in cui abbiamo la più ampia differenza nella bilancia commerciale. Cosa succederebbe il giorno dopo? Varrebbe la clausola della nazione più favorita? Varrebbero le regole dell'Organizzazione mondiale del commercio? Cosa facciamo noi per garantire e tutelare il sistema economico imprenditoriale? Se andiamo a vedere la media, si parla di un 5,7 per cento in più di dazi: le nostre merci in media costerebbero il 5,7 per cento in più. Ma se analizziamo il nostro export verso il Regno Unito, scopriamo che è composto dalla meccanica strumentale, dal chimico e dall'agroalimentare. Proprio sui prodotti non agricoli della meccanica non strumentale i dazi sono addirittura oltre il 10 per cento, per non parlare dell'agroalimentare, che è sopra il 12 per cento. Nell'ambito dei prodotti caseari (molti dei prodotti che esportiamo), il prodotto principe, ad esempio, ha il 35 per cento dei dazi. Se non si interviene anche da questo punto di vista, se non ci si muove in sede di Organizzazione mondiale del commercio, rischiamo di mettere in difficoltà una parte importante del nostro sistema economico e imprenditoriale. Questo vale anche per le barriere non tariffarie: molto spesso noi sottovalutiamo cosa significhi, perché ormai è entrato nel nostro modo di essere e di muoverci, nel nostro modo di fare impresa all'interno dell'Unione europea. Verrebbero inserite le barriere non tariffarie e questo vorrebbe dire le dogane; comporterebbe grandi ostacoli dal punto di vista burocratico per il nostro sistema imprenditoriale; questioni che non ci ponevamo più e che oggi, invece, ci troveremmo ad affrontare nuovamente. Tutto ciò vale anche per i cittadini italiani che si muovono per lavoro, per studio, che vanno a studiare all'estero o fanno una breve esperienza professionale. È chiaro che per molti non sarà più possibile perché per circa 700.000 persone - un numero enorme - quello è il principale punto d'approdo: per i nostri giovani che vogliono andare all'estero, e non solo per un'esperienza lavorativa. Solo la metà si registra all'AIRE perché molti vanno per un breve periodo, per un'esperienza formativa oltre che professionale: imparano una lingua, e in questa flessibilità, nella capacità di muoversi dentro uno spazio unico europeo che garantisce queste libertà, lo possono fare. In futuro non sarà così perché ci vorranno regole molto più complicate per poter lavorare, per studiare, per andare a formarsi, e questo - se non c'è un'azione importante da parte del nostro Governo - sarà difficile. Vedo in maniera anche positiva il fatto che siamo riusciti ad allargare in parte le maglie sui permessi di soggiorno e sul tema delle assenze, perché se siamo più aperti costringiamo, dentro un sistema di reciprocità, anche il partner del Regno Unito - in caso di non accordo - a dare questo tipo di garanzie. Concludo con un appello: questo non sia solo un provvedimento tecnico, ma sia affiancato da un dibattito e da una discussione seria perché la Brexit rischia di essere un boomerang per quei partiti e soggetti populisti che parlano di «prima i nostri». Alla fine, con questi tipi di politica, le promesse che fanno all'elettorato nel momento della campagna elettorale rischiano di ritorcersi proprio su coloro che sono maggiormente in difficoltà e più esposti. «Prima i nostri» rischia di significare che saranno i nostri i primi a pagare le scelte scellerate dei partiti populisti.
2019-04-17	PD	DAlfonsoLuciano	D'ALFONSO (PD). Ci siamo applicati per difendere l'integrità, l'omogeneità e l'univocità del decreto-legge in ragione del fatto che il provvedimento ha un valore ordinamentale e siamo passati da circa 90 proposte di emendamenti a 50 votazioni riferite a emendamenti ritenuti idonei dal punto di vista dell'istruttoria. Voglio però mettere in evidenza, signor Presidente, che qui si pone anche il problema di come una classe dirigente arriva a conoscere le questioni che di volta in volta vengono poste dall'agenda nazionale ed internazionale. Una prima verità emerge: non è detto che ogni volta, per conoscere, per appurare e diventare consapevoli ci sia bisogno di sbattere il muso sulla vicenda di che rapporto tenere rispetto all'Europa e di quale fascino, anzi di quale atteggiamento laico tenere rispetto all'uscita dall'Europa. Siamo arrivati ormai alla conclusione che rispetto all'Europa un atteggiamento sovranista, ideologico, che non tiene conto della realtà fa male e determina poi una presa di coscienza che nasce purtroppo dalla durezza della realtà. Vi ricordate i mesi del 2016, e all'inizio del 2017, quando era in voga in Italia la nuova categoria concetto dell'Exit? Ogni realtà territoriale provava a configurarsi con la categoria dell'Exit. Ho potuto leggere su una importante rivista internazionale che si arrivò a teorizzare addirittura la Vatican Exit. Era come la postura di una nuova maniera di essere moderni: l'importante era allontanarsi, discostarsi, mettere in discussione. Abbiamo adesso rilevato come non è vero che il male assoluto è l'Europa ma si tratta di coniugare una nuova lettura di ciò che dall'Europa ci dobbiamo attendere. Mettiamo in discussione la qualità e la quantità della cittadinanza europea, che significa riflettere quanto ci deve dare in più, su cosa porta in più rispetto alla cittadinanza nazionale, o tutta la partita delle infrastrutture che devono assicurare più qualità nei trasporti, o anche immaginare, per esempio, rispetto all'Europa, la configurazione di una sicurezza internazionale attraverso agenzie di investigazione e di intelligence che siano davvero capaci di operare sul piano internazionale. Questo decreto-legge mette al sicuro la capacità di continuare a vivere e operare di persone, imprese e infrastrutture; persone nella loro diversa declinazione: quando studiano, quando investono, quando si curano, quando vogliono realizzare un progetto di vita. Anche per le infrastrutture della connessione aerea abbiamo fatto in modo che la dicitura di nazionalità non determini poi difficoltà di connessione internazionale con il nuovo stato terzo che è l'Unione europea nei confronti della Gran Bretagna. Noi avremo una nuova configurazione giuridica nel rapporto tra Regno Unito, Stati membri e Europa. Questo fatto, discusso, ha determinato, rispetto all'accesso al cielo, allo spazio europeo del cielo, una soluzione dal punto di vista normativo. Allo stesso modo abbiamo discusso di infrastrutture digitali relative alle informazioni che devono velocizzarsi attraverso il 5G senza perdere sicurezza, sovranità e integrità nazionale. Su questo abbiamo lavorato rispetto all'articolo 1 facendo in modo che i progetti di investimento tecnologico e digitale del 5G abbiano, sì, l'informativa e l'autorizzazione di Palazzo Chigi, ma abbiamo anche concordato la presentazione, a breve, di un decreto del Presidente del Consiglio per far sì che i tempi di istruttoria siano stabiliti, per evitare che si allontanino gli investitori. La lezione che arriva da questo decreto-legge è una lezione - permettetemi - di moralità politica riferita a coloro i quali non volevano mai trovarsi a patire l'eterogenesi dei fini. È straordinario che un Governo sovranista, nazionalista abbia dovuto trovare una soluzione con un decreto-legge riferito proprio al superamento, all'allontanamento, all'uscita dall'Europa. Nei fatti, oggi abbiamo ricentrato il rapporto tra il sistema delle realtà nazionali e l'Europa. Ciò comporta una lezione e ci fa dire che dobbiamo mettere al riparo gli elementi costituzionali, istituzionali e ordinamentali rispetto al dibattito ideologico, che infanga la ragione e che fa in modo che tutto venga ammatassato salvo poi essere costretti a trovare rimedio. Abbiamo lavorato con discernimento ed è per questo che i voti sugli emendamenti sono stati al 90 per cento favorevoli. Sul piano dell'istruttoria e anche del merito, abbiamo lavorato per fare in modo, per esempio, che gli aeroporti del sistema Italia, ma non solo, non venissero bloccati da Brexit perché non è giusto che tali servizi patiscano per una questione riguardante un impazzimento delle classi dirigenti. Infatti di impazzimento si tratta quando si stabilisce di sottoporre a referendum senza idonea informativa l'uscita dall'Europa per una sorta di sottomissione nei confronti dell'idealità impazzita del sovranismo. Provate a leggere cosa racconta la stampa internazionale circa il cammino che c'è stato tra illusione, disillusione e, adesso, quello che è l'odio nei confronti di quella classe dirigente in Gran Bretagna che aveva fertilizzato come la via d'uscita da ogni problema l'ipotesi della Brexit. È su questo che parte, significativamente, un incasso, una patrimonializzazione della classe dirigente italiana e della comunità nazionale italiana. Evitiamo di ridurre tutto ad una specie di confronto tra tifoserie. Cerchiamo di coltivare il merito, approfondendo ciò che succede dopo. Se si fa questo, che succede dopo? Noi abbiamo appreso, per esempio, che la domanda etica è anche una domanda sulle conseguenze. Bisogna coltivare la dimensione etica. Se si fa questo, nei confronti di una nazione, al momento magari si attrae simpatia, ma dopo che accade? C'è un vantaggio per i cittadini, per le imprese, per la capacità del sistema economico di essere competitivo oppure sdraiamo tutto a terra e gettiamo il Paese in quella incertezza che c'è adesso in Gran Bretagna? Provate a stimare chi, adesso, in Europa prova ancora a sorridere adesivamente rispetto alla scenata dell'uscita dall'Europa. Invece, la partita è discutere nel merito, configurare meglio, precisare, cercare, insomma, che, da un quadro di cooperazione, vengano più diritti, più certezze, più funzionalità e non l'ossequio ad una ideologia impazzita, che già in questa sede ci ha fatto misurare l'errore. Per questo motivo, noi votiamo a favore rispetto al decreto Brexit convertito in legge.
2019-04-18	FI	CarboneVincenzo	Non contenti, continuate con infinite promesse un mix di propaganda elettorale per il nostro Paese. Ve lo ripeto ancora: zero assoluto sulla scuola; zero assoluto sulla ricerca; zero sull'innovazione; zero per lo sviluppo del Mezzogiorno; il Sud, totalmente dimenticato e assente nel famoso contratto; zero sulla natalità; zero sull'occupazione femminile; zero per le donne con i figli; zero per la redistribuzione fiscale a favore dei giovani e tanto debito pubblico offerto alle nuove generazioni. Il Governo - si legge nella relazione - ha poi intenzione di accrescere la competitività del Paese a livello internazionale. Ma come si fa a fare tale affermazione, quando negli ultimi dodici mesi avete fatto andare via dal nostro Paese 118 miliardi? Erano i soldi degli investitori italiani ed esteri messi su imprese e buoni del Tesoro. Cosa avremmo potuto fare con quei 118 miliardi? Quanti investimenti saremmo riusciti a fare, senza aumentare il debito pubblico? Fa venire la pelle d'oca il capitolo che parla di opere pubbliche e investimenti per le infrastrutture. Bloccate le grandi infrastrutture che collegano l'Italia al resto d'Europa; danneggiate soprattutto le Regioni meridionali - sì, il Meridione, come sempre - quelle maggiormente depresse e quindi più bisognose di interventi. Nel DEF si parla di "strategia Italia", ma è assolutamente evidente che nel Governo ci sono tre strategie: una di Tria, una di Di Maio e una di Toninelli. Auguri! Il DEF del ministro Tria ammette il fallimento delle politiche economiche assistenzialiste di Lega e MoVimento 5 Stelle; il secondo DEF, quello dei ministri Di Maio e Salvini, smonta quello di Tria, che neutralizza l'IVA: è quello in cui i due Vice Premier non rivelano come hanno intenzione di realizzare la flat tax e soprattutto con quali coperture finanziarie; poi, il terzo DEF, tutto da ridere, è quello di Toninelli, che nel bel mezzo di un'intervista televisiva fa finta di non conoscere quello approvato dal suo Governo. A quale delle tre versioni dobbiamo credere? Questa linea ondivaga è oramai intollerabile. Ci troviamo in uno scenario agghiacciante, che genera incertezza sui mercati e in Europa, che mette i bastoni tra le ruote alle imprese, incapace di fare un minimo di programmazione. Gentile Presidente, concludo facendo notare a tutti un fatto gravissimo: la scomparsa di ben 2 miliardi di euro dal Patto per la Campania, denunciata proprio ieri dal capogruppo regionale di Forza Italia Armando Cesaro.
2019-04-18	FI	ConzattiDonatella	Signor Presidente, signor Ministro, signor Vice Ministro, prendiamo seriamente in considerazione le vostre proposte: il DEF di Tria, prudenziale, ma forse solo realistico, più che prudenziale; il DEF, invece, di fantasia, contenuto nella risoluzione dei due Vice Premier. Poi, facciamo anche una proposta. Perché noi le idee le abbiamo e le abbiamo anche piuttosto chiare. I dati vi sono stati detti più e più volte. Quello che stride moltissimo è che questo 0,2 per cento di crescita programmatica per il 2019 (dove crescita programmatica vuol dire la crescita che voi sperate di avere) fa molto sorridere, dal momento che quattro mesi fa irridevate i previsori nazionali e internazionali che prevedevano una crescita pari allo 0,6 per cento. Da questo punto di vista, dobbiamo tutti ammettere che la situazione è molto critica. Ovviamente tutto questo, avendo fatto una manovra espansiva del deficit ma non di crescita, incide sul deficit, incide sul rapporto deficit -PIL, incide sul rapporto debito-PIL. Incide talmente tanto da portarci fuori da tutti i parametri europei del two pack e six pack; tanto che, se ci trovassimo realmente in una situazione di difficoltà, saremmo nelle condizioni di dovercela cavare da soli, isolati politicamente e soli, senza strumenti di supporto da parte dell'Unione europea. Tutto questo non può soddisfarvi. Noi, questa mattina, in Commissione finanze e tesoro siamo stati apostrofati come catastrofisti. Noi ci limitiamo ad essere realisti e ad essere preoccupati per il nostro Paese. Vorremmo tantissimo che lo foste anche voi. Invece, non lo siete. Non lo siete, perché abbiamo sentito dire che questo collasso dei dati macroeconomici è dovuto al quadro internazionale. Certo, il quadro internazionale rallenta, l'eurozona rallenta, ma noi ci siamo fatti del male da soli. Abbiamo adottato delle misure inidonee a prevenire e a contrastare ciò che stava avanzando. Abbiamo fatto una politica di dichiarazioni di incompatibilità con gli altri Paesi d'Europa, con la Commissione europea che ci ha portato ad avere uno spread stabile a 250 punti. E lo paghiamo noi. Sono risorse in meno che avreste potuto spendere a favore delle politiche che volete realizzare. Ma tutto questo non basta. Diamo la colpa agli altri, senza assumerci la responsabilità degli errori che sono stati fatti e che sono evidenti. Ma volete farne ancora perché la risoluzione di maggioranza che è un po' inconsistente, ne contiene degli altri. Vuole infondere questo ottimismo al Paese ma, in realtà, per chi la sa leggere, infonde davvero un grado di preoccupazione rilevante. Per quanto riguarda l'IVA, si dice di stare tranquilli perché sono solo 23 miliardi (cioè circa due terzi di una manovra). Le risorse sono sempre state trovate, saranno trovate anche questa volta. Sì, ma noi vogliamo sapere dove, come, da dove. In Commissione finanze e tesoro, questa mattina, ci è stato detto, ironicamente, con una battuta da bar, che su 800 miliardi di spesa pubblica, 23 miliardi si trovano con facilità. Bene! Ma se fosse stato così facile, immagino che anche altri prima li avrebbero trovati. In ogni caso vogliamo sapere: dove? Vogliamo saperlo seriamente. Passo ora al tema della flat tax. A parte il fatto che quella fatta finora è non una flat tax, ma l'ampliamento dei forfettari voluti dal Governo Renzi - questo sia chiaro - cosa volete fare anche qui? Nel Documento è scritto che realizzate l'operazione a saldo zero, il che vuole dire tagliare deduzioni, detrazioni e il bonus degli 80 euro. È questo che volete? Volete rendere ancora più fragili le fasce di redditi minori? Se questo è ottimismo, ve lo lasciamo. Desidero darvi un consiglio, che finora nessuno vi ha dato, derivante dal World Economic Forum. Il World Economic Forum colloca l'Italia all'ottantaduesimo posto su centoquarantasei per quanto riguarda la forza lavoro, la forza propulsiva e il talento femminile. Francia e Germania e i tre trainanti dell'Europa sono collocati al primo, secondo, terzo, dodicesimo e quattordicesimo posto. Questo vale il 7 per cento del PIL. Noi abbiamo assoluto bisogno di crescita e di uno shock. Le donne sono lo shock, la risorsa preziosa che avete a disposizione del Paese. Usatela!
2019-04-18	FI	PerosinoMarco	Ai tempi della cosiddetta Prima Repubblica una differenza dello 0,1 per cento avrebbe provocato delle tragedie giornalistiche, dibattiti e scioperi. Ora, invece, i parametri ballano dallo 0,9 allo 0,1 per cento per il PIL, il deficit sale al 2,4 per cento e il debito pubblico è pari al 133 e rotti per cento del PIL, per non parlare della disoccupazione. Oppure il Governo dice: «Non prometto più. Non prometto di non spendere più, tutto quello che ho detto e che voglio fare mi crea dei problemi». Secondo l'Ufficio parlamentare di bilancio, che è un organismo terzo, oltre ai 42 miliardi di quest'anno (che è lo sforamento del 2,4 per cento di cui a pagina 58 del Documento), servono altri 25 miliardi di euro per l'anno prossimo, 36 per il successivo e 45 per quello dopo ancora. Queste cifre, sommate ai 42 miliardi di euro perenni di ogni anno, farebbero sì che, da qui al 2022, il debito pubblico aumenti di 240 miliardi di euro, salvo altre misure per ridurlo. Tuttavia, alla fine, abbiamo purtroppo visto che con i Governi precedenti, quelli non votati dal popolo, il debito pubblico è aumentato di 200 e rotti miliardi di euro. Per me - lo dico con dispiacere - causa la cassa - che non è la competenza - più i residui, oltre ai circa 42 miliardi previsti, a pagina 54 del DEF, sempre per essere precisi (l'avanzo primario di 21 miliardi di euro è infatti bellamente mangiato dagli interessi, che sono pari a circa 64 miliardi, come da sempre in tutti gli anni), voi mettete a rischio altri 50 miliardi, che usciranno a fine anno. Vi provo a dire perché: nel DEF non si parla di costo dell'energia (se non mi è sfuggito), ma il TAP non lo facciamo (il TIP - o come si chiama - forse sì); il provvedimento sbloccacantieri uscirà, ma con le norme del 2017; gli investimenti non si sa se partiranno (ma No TAV e quindi non partono); gli interessi del debito sono ora pari al 3,4 per cento del PIL (cioè del fatturato) e saliranno al 3,9. Si tratta di una cifra pazzesca, anche in un'economia privatistica. L'avanzo primario, che è forte e notevole, ed è lo sforzo dell'Italia, come già detto, è mangiato dallo spread, cioè dagli interessi. Il dato dello 0,1 per cento, cioè 10 punti di spread, equivale a 2,4 miliardi di euro. Ogni dichiarazione fatta prima di colazione in modo incauto provoca un danno di 2,4 miliardi di euro. Come ho già detto altre volte, dobbiamo stare attenti. Gli NPL nel sistema bancario sono indigeribili a queste dosi di Europa e, quindi, le banche stringono la borsa. Le dismissioni che avete previsto quest'anno sono pari a 17,8 miliardi di euro. Nel 2018 era prevista la cifra di 5,3 miliardi ed è stato incassato zero; nel 2017 erano previsti 5,3 miliardi di euro e l'incasso è stato di 0,1 miliardi. Ora il dato di 17,8 miliardi di euro fa parte dei 50, su cui mi sono sbizzarrito un po'. Ci sono poi delle situazioni di difficoltà oggettiva. Il federalismo, se vogliamo dirla tutta in italiano, non si farà mai perché è una questione di soldi. Vorrete mica dire che se la Lombardia ha un surplus di 10 miliardi di euro (non so se la cifra è giusta) e dice di non volerli versare più o versarne verso solo 5, il resto dell'Italia è disposta ad accettarlo trasversalmente? Il federalismo non è attuabile se attuato in modo diverso e io sono federalista. Il contrasto all'evasione fiscale è un'altra di quelle cose che si promette da sempre. Le spese fiscali, a pagina 59 del DEF, esordiscono con il famoso bonus degli 80 euro, che costa 9,4 miliardi di euro. Poi ci sono tutte le altre detrazioni, che servono per l'edilizia e per lo sviluppo, ma costano 46 miliardi di euro. Circa la flat tax per tutti ho letto un articolo interessante che diceva: per attuare la flat tax bisogna avere un fisco come quello americano: se sbagli vai in galera. La giustizia, adottando il modello Davigo, per cui non esistono innocenti ma solo colpevoli che l'hanno fatta franca, non credo sbroglierà le questioni. Mi avvio a concludere. Occorrerebbero delle misure shock, come ai tempi del Governo Berlusconi. La legge Tremonti non è più proponibile, è cambiato il mondo quindi non serve più, ma ci vorrebbe una diminuzione secca delle tasse per tutti; ridurre ad una sola tassa con un'aliquota X; niente sostegni, aiuti, contributi o esenzioni, che favoriscono il clientelismo e sono troppo dispendiose. Non c'è un accenno alla promozione per l' export. Se n'è parlato qualche volta in quest'Aula. Eventualmente andrebbe fatta attraverso i consolati e le ambasciate, come diceva il presidente Berlusconi. L'attacco al debito pubblico è il mio cavallo di battaglia. Occorre un fondo salva Italia - offro il mio aiuto al vice ministro Garavaglia - e si possono risparmiare miliardi sugli interessi. Ma che dite di far funzionare bene intanto quello che c'è in Italia, dall'apice fino all'ultimo Comune? Questo con le leggi che ci sono, con una sana gestione, con gli investimenti sveltiti perché le persone si impegnino, tutte: dal sindaco al consigliere comunale, dal responsabile unico del procedimento (RUP) al segretario comunale e a tutti quelli che fanno parte del marchingegno. Concludendo, non si può vivere di sondaggi. Vivendo di sondaggi si fatica e allora si fanno delle misure che non danno risultati e che sono soltanto pura immagine. Attacchiamo il debito pubblico altrimenti il debito pubblico attaccherà noi.
2019-04-18	FI	PerosinoMarco	Esordisco con un appello. O dite che il DEF non conta ed è volutamente vuoto perché non si sa che cosa fare, oppure vi fermate e dite: «Ma gli organismi che ci fanno le pulci sono tutti di parte o è meglio approfondire?». Penso all'Europa (io sono euroscettico e ne discuterei), all'OCSE e all'UPB.
2019-04-18	FdI	UrsoAdolfo	Il Primo Ministro ha parlato di una crisi umanitaria che rischia di destabilizzare l'intero Mediterraneo. La Libia rischia di diventare la nuova Siria, in una guerra civile, per procura, tra potenze sunnite, in cui l'Europa - non solo l'Italia - non avrà più voce.
2019-04-18	FdI	UrsoAdolfo	In questo contesto, il Governo si è diviso e ha diviso le sue alleanze internazionali. In questo contesto, il nostro Governo, consapevole di quello che stava accadendo nel principale Paese di interesse strategico dell'Italia, si è diviso al punto che il Ministro della difesa, il Ministro dell'interno, l'uno e l'altro Vice Premier hanno fatto e dichiarato cose diverse, rendendo afono il Ministro degli affari esteri, che non è nemmeno presente in quest'Aula accanto a lei. Ciò al punto che lei è stato costretto ad accentrare tutti i poteri e tutta la rappresentanza a Palazzo Chigi ed ha fatto bene. Il Governo si è anche diviso dai suoi alleati internazionali. Aveva ottenuto da Trump nel primo colloquio a Washington una sorta di protezione sui nostri interessi in Libia. Nel frattempo, ci siamo divisi dagli Stati Uniti su Venezuela, ci siamo divisi dagli Stati Uniti sulla Cina e in maniera avventata abbiamo annunciato il ritiro dall'Afghanistan. Nel contempo ci siamo isolati in Europa; nel contempo siamo apparsi strani alla Russia, a cui avevamo promesso addirittura che ritirassimo le sanzioni; nel contempo abbiamo messo un dito nell'occhio ad al-Sisi; nel contempo abbiamo attaccato la Turchia di Erdogan. Non so se sia stata una politica saggia quella di dividersi e dividerci rispetto al nostro contesto internazionale, mentre era in palio proprio la Libia, Paese per noi prioritario. Signor presidente Conte, noi parliamo a tutti, certo: l'Italia è l'Italia, soprattutto in Libia e nel Mediterraneo; ma temo che non ci ascolti più nessuno. E anche le indiscrezioni che sono uscite ieri dal colloquio che lei ha finalmente avuto col presidente Trump sono inquietanti, perché mettere sullo stesso podio, nello stesso colloquio telefonico, il Venezuela e la Libia ci fa capire qualcosa, almeno per chi conosce questo Paese e la sua politica estera. Cosa dobbiamo fare? Esattamente il contrario di quello che abbiamo fatto in questi mesi. Innanzitutto, ci vuole l'unità del Governo. Non è ammissibile che vi siano dichiarazioni difformi da campagna elettorale in un Governo che è alla guida di un Paese, l'Italia, che rischia di subire la più grave sconfitta della sua storia repubblicana, pregiudicando i propri interessi al punto da rischiare una crisi umanitaria, politica, economica, emergenziale alle sue porte, in Libia. Non sono ammissibili divisioni nel Governo. Dico di più. Lei dovrebbe fare appello all'unità del Paese, perché quello che noi rischiamo è davvero troppo rispetto a quello che il Governo ha messo in campo. In questi momenti è assolutamente necessario esprimere la massima unità nazionale. Poi giudicheremo l'operato del Governo, ma oggi occorre agire in fretta per recuperare quello che non si è fatto in questi mesi, in cui si è passati dalla foto idilliaca di Palermo, in cui l'Italia era tornata in campo, al punto in cui in Libia non c'è più l'Italia, non ci sarà più l'Europa, ma ci sarà una guerra civile tra potenze sunnite fondamentaliste che alimentano il terrorismo islamico.
2019-04-18	FdI	UrsoAdolfo	Signor Presidente, gli italiani hanno appena ascoltato che il già presidente del Consiglio Monti ha dato un giudizio positivo di questo Documento di economia e finanza. Il già presidente del Consiglio Monti ha detto che questa è la strada giusta, prefigurando quello che è nelle sue cognizioni politiche e finanziarie e che gli italiani già ben conoscono. Lo dico non soltanto agli amici della Lega e ai colleghi dei 5 Stelle, lo dico agli italiani: cosa è successo in questi dieci mesi, se il presidente Monti, colui che ha realizzato manovre economiche che purtroppo hanno penalizzato l'Italia produttiva e l'Italia sociale, è giunto a un giudizio positivo di questo Documento e delle prospettive che realizza? Lo dico al premier Salvini (non a caso lo chiamo " premier "), che un anno fa, prima di fare il Governo, prospettava per l'Italia una manovra economica che quest'anno avrebbe portato a un +2,5 per cento. Lo dico alla maggioranza, che pensava di realizzare una manovra economica pari all'1,5 e che poi, ancora quattro mesi fa, parlava di una crescita dell'1 per cento. Lo dico al presidente del Consiglio Conte, che parlava di un anno bellissimo e chiedo agli italiani che ci stanno ascoltando se questo è il loro anno bellissimo. Lo dico al vice premier Di Maio, che ha le leve economiche del Paese e che ancora l'11 gennaio di quest'anno parlava del nuovo miracolo economico italiano che in primavera si sarebbe sviluppato e chiedo ai cittadini italiani se siamo di fronte a un nuovo miracolo economico italiano. Cos'è accaduto? È accaduto che avete fatto una manovra economica del cambiamento additando a tutti che il nemico erano l'Europa e le sue regole e oggi vi adattate pienamente alle regole europee. Avete detto che avreste sforato le regole europee e poi avete contrattato pietosamente, già nella manovra economica di bilancio, un mero +1 per cento. Ministro Tria, accanto a lei non c'è il Ministro per le politiche europee. Perché non c'è? Dov'è finito il ministro Paolo Savona, che avrebbe dovuto cambiare con voi l'Europa? Si è dimesso dal Governo e non l'avete sostituito: non abbiamo nemmeno chi ci rappresenta nell'Unione europea! Vi siete arresi. Avete dipinto allora che il nemico era l'Europa e quest'anno ho sentito i discorsi dei colleghi della maggioranza, che dicono che ora non c'è solo l'Europa contro l'Italia, c'è anche la Germania che si è arrestata, c'è anche la Cina che cresce meno, ci sono anche gli Stati Uniti e c'è persino il Regno Unito con la Brexit, ci sono il Brasile e l'America latina che non crescono: il mondo è contro di voi. Il prossimo anno a chi darete la colpa della recessione, della disoccupazione, del calo dei consumi, del calo degli investimenti e dell'aumento della povertà in questo Paese? La darete ai marziani la colpa? O vi assumerete le responsabilità di ciò che avete determinato con una manovra economica fallimentare a cui, come ha detto oggi il ministro Tria, non reagite? Il Ministro ha detto che non servono né manovre correttive né manovre espansive, cioè non c'è nulla: per questo l'ex premier Monti vi dà pieni voti. Non c'è nulla nel Documento di economia e finanza, ancorché vi siano spese complessive per circa 133 miliardi di euro nei prossimi tre anni e, soltanto per quest'anno, 23 miliardi di euro da recuperare per evitare l'aumento dell'IVA e 400 milioni di euro per evitare l'aumento delle accise sulla benzina, che avevate detto che avreste cancellato. Il prossimo anno il fabbisogno sarà ancora di più, quasi il doppio, e non dite agli italiani come pensate di realizzarlo; non lo dite né nel documento, né nella risoluzione, cui voteremo contro. Non dite se aumenterete l'IVA, come vi ha suggerito Monti, comunque, perché lui questo ha fatto, se metterete una patrimoniale, di cui parlate nelle vostre congreghe riservate. Non dite più nulla; non avete più un sogno, non avete un progetto, non avete un'anima. Il vostro contratto è un matrimonio di interessi a spese della collettività italiana. Non c'è nulla in questo Documento, come non c'è nulla nei due decreti-legge che da un mese avete approvati, ma che nessuno conosce. Voi stessi avete detto che il decreto sblocca cantieri non sblocca le grandi opere: non sblocca né il TAV, né le 28 grandi opere del Paese e infatti, non produrrà - lo dite voi stessi - alcun beneficio sulla crescita del Paese. Il cosiddetto decreto crescita produrrà un beneficio, quest'anno, dello 0,1 per cento. Ministro Tria, lei chiamerebbe mai un provvedimento «decreto crescita» se prevede una crescita dello 0,1? Io lo chiamerei «decreto stagnazione» o «depressione», certificato di un fallimento. Il fallimento lo si vede - lo dico agli amici della Lega - dai dati veri del Paese, di un Paese che non sogna più perché anche il vostro sogno si è frantumato contro la realtà e l'impotenza di un contratto innaturale, che di fatto ha consegnato il Paese e i Ministeri economici e produttivi a una vecchia sinistra, che pensa di realizzare in questo Paese una logica marxista condannata dalla storia. I dati sono evidenti: la natalità ancora diminuisce e non avete approvato un provvedimento che possa invertire la tendenza; la fuga degli italiani dall'Italia aumenta e cresce il numero dei giovani laureati che fuggono dal nostro Paese e quello di coloro che, anche in un'età avanzata, lascia l'Italia. Lo scorso anno si parlava di circa 283.000 persone e i numeri dei primi mesi di quest'anno sono ancora in crescita. A che serve chiudere i confini - e siamo d'accordo a chiuderli - se gli italiani fuggono dall'Italia? L'emigrazione è ormai tornata ai livelli degli anni Cinquanta. A che serve fermare gli immigrati - e dobbiamo fermarli - se gli italiani abbandonano il proprio Paese? Occorre avere un'altra visione, non arrendevole come quella che avete presentato nel Documento di economia e finanza, ottenendo il voto del senatore Monti, ma non certo quello dei ceti produttivi del Paese. Ci sarebbe bisogno invece di una manovra economica espansiva, che punti sull'investimento in infrastrutture. È vero che la Germania rallenta, ma la Merkel, di fronte al rallentamento dell'economia tedesca, ha deciso di destinare tutte le risorse sugli investimenti e sulle infrastrutture: è esattamente il contrario di quello che voi state facendo. Per questo, il Gruppo Fratelli d'Italia, a differenza del senatore Monti, darà un giudizio fortemente negativo sul Documento di economia e finanza in esame, perché non offre una prospettiva al Paese, non inverte la rotta e si rassegna alla decadenza, alla crisi e alla depressione. Noi, invece, non ci rassegneremo e credo che non lo faranno neanche gli italiani.
2019-04-18	LN	CanduraMassimo	La situazione pericolosa e delicata è stata già declinata dal nostro Presidente del Consiglio lungo i tre aspetti che noi condividiamo: in primis, la protezione delle infrastrutture per l'estrazione di petrolio e gas destinati al nostro Paese; in secundis - e solo in ordine di esposizione - il pericolo di una crisi umanitaria incontrollata e per giunta infiltrata da elementi terroristi jihadisti. Infatti, se nel Nord della Libia si combatte, nella Regione sahariana del Fezzan, Isis, Daesh e Al Qaeda sono ritornati operativi tentando di consolidarsi a livello territoriale occupando piccoli paesi e villaggi, ma che in una zona con scarse comunicazioni sono fondamentali. Al pericolo dei terroristi infiltrati che arrivano in Europa si può aggiungere il pericolo di destabilizzazione con un rinnovato Stato islamico, questa volta in Libia, o una rinnovata Al Qaeda non nelle grotte dell'Afghanistan ma in un qualche oasi remota del deserto. Ringrazio il nostro Presidente del Consiglio per l'azione. Potrei chiedere di appellarsi all'Unione europea, ma la cosa mi fa un po' preoccupare visto che, una volta di più sulla crisi libica, l'Europa si è dimostrata "dis-Unione" europea.
2019-04-18	LN	CanduraMassimo	Se infatti la Commissione - per bocca del commissario Mogherini - dice qualcosa, è evidente che le potenze che compongono l'Europa da potenze si comportano e di conseguenza non è lì che potremmo trovare appoggio per una soluzione diplomatica e di civiltà per il popolo libico e per la stabilità dell'Italia e dell'Europa.
2019-04-18	LN	RomeoMassimiliano	Se vogliamo invece fare un'analisi, invece, più corretta e seria di quanto è successo e sta succedendo, dobbiamo partire innanzitutto dalle dichiarazioni del ministro Tria, che in audizione ha detto che, affinché l'Italia possa ridurre il gap di crescita con i partner europei, è anche necessario un cambiamento del modello di crescita europeo verso una promozione della domanda interna senza pregiudicare la competitività. Non dimentichiamoci che molte delle cause delle errate previsioni fatte e del rallentamento dell'economia arrivano proprio da quell'Europa che noi vogliamo cambiare.
2019-04-18	M5S	PellegriniMarco	La congiuntura internazionale ha causato una diminuzione della domanda estera, sia per l'Italia sia, in misura ancora maggiore, per la Germania, avendo queste due economie una spiccata vocazione all'esportazione, essendo rispettivamente il primo e il secondo Paese manifatturiero in Europa. In particolare, la crescita prevista del PIL italiano nel 2019 è, complessivamente, dello 0,2 per cento, in diminuzione rispetto alle previsioni della legge di bilancio. Ma, come detto, tale diminuzione è inferiore a quanto rilevato, ad esempio, per la Germania, che è passata da una previsione di crescita del 2,1 per cento all'1,8, poi ancora allo 0,9 per cento dell'inizio dell'anno e, infine, è stato tagliato allo 0,5, che è il dato diffuso ieri.
2019-04-18	M5S	TavernaPaola	L'alternativa a un'immediata cessazione delle ostilità in Libia, ottenuta oggi per via negoziale o domani con l'invio dei caschi blu, è una guerra dagli esiti catastrofici, non solo per il popolo libico, ma anche per il nostro Paese e per tutta l'Europa. In tal caso, per evitare un'ecatombe di civili sotto le bombe a Tripoli o sui barconi in fuga dalle coste della Tripolitania e per evitare che l'Italia si trovi ancora una volta da sola a far fronte a una situazione che sarebbe ingestibile e potenzialmente esplosiva, sarà indispensabile un corridoio umanitario, anzi, europeo, anzi, internazionale.
2019-04-18	M5S	TavernaPaola	Pensate poi all'altro aspetto fondamentale in questa circostanza, quello della sicurezza. I terroristi appartenenti alla variegata galassia dei gruppi radicali della regione nel caos libico avrebbero sempre più vita facile, godendo di un contesto ideale per far prosperare i vari traffici illeciti che sono linfa vitale per finanziare le loro attività. In questa prospettiva riorganizzarsi, anche al fine di lanciare attacchi verso l'Europa, sarebbe per loro una via straordinariamente semplificata. Senza contare inoltre il rischio di perdere l'accesso a risorse energetiche di importanza strategica anche per il nostro Paese. Uno scenario catastrofico, che va assolutamente scongiurato.
2019-04-18	PD	BellanovaTeresa	Potete fare spallucce quanto volete: questo DEF è la certificazione di un fallimento e, soprattutto, della totale assenza di pensiero e strategia su come si difende il nostro sistema-Paese e il suo ruolo in Europa e nel mondo. La priorità, come costruire lavoro e buona occupazione, voi l'avete messa sotto il tappeto. È il punto giù grave, non può essere taciuto. Altrimenti, il decreto crescita non sarebbe al palo e, in quest'Aula, ministri come Di Maio e Lezzi avrebbero saputo come rispondere quando gli chiedevamo che fine avessero fatto Industria 4.0, il credito di imposta per l'innovazione e la ricerca, le aree di crisi complesse, i tavoli di crisi, le misure per il Mezzogiorno da noi messe in campo e da voi cancellate. Non hanno risposto. Non sapete rispondere.
2019-04-18	PD	MancaDaniele	Signor Presidente, onorevoli senatori, rappresentanti del Governo, non ci sono dubbi particolari dentro il quadro macroeconomico contenuto nel Documento di programmazione. Tutte le stime del Fondo monetario, dei principali centri studi e delle autorità indipendenti mostrano una generale revisione al ribasso delle prospettive di crescita per i Paesi più avanzati, ancora più consistente in Europa. Il tutto avviene all'interno di un quadro di profondi e rapidi mutamenti dell'andamento del commercio mondiale. Scenari che sono recepiti nel DEF, il primo vostro DEF, che necessariamente deve consolidare, nei saldi di finanza pubblica e nel PIL tendenziale, gli effetti e le ricadute della legge di bilancio e dei principali provvedimenti del contratto di Governo tra Lega e 5 Stelle.
2019-04-18	PD	MarcucciAndrea	Non solo, ci sono litigi sulle alleanze in Europa, litigi sulla nostra festa nazionale, quella del 25 aprile, alla quale ci accingiamo ad arrivare con una situazione e con prese di posizione politiche da parte di rappresentanti di questo Governo che sono vergognose. Bisogna andare tutti in piazza a festeggiare la liberazione del nostro Paese.
2019-04-18	PD	MisianiAntonio	I numeri del DEF certificano il fallimento della politica economica del Governo. Il 27 settembre, quando è stata presentata la Nota di aggiornamento, prevedevate una crescita dell'1,5 per cento. Tre mesi dopo il Governo ha ridimensionato le sue previsioni all'1 per cento e oggi leggiamo nel DEF che la crescita tendenziale quest'anno sarà dello 0,1 per cento e quella programmatica dello 0,2. Non è crescita; è stagnazione. Dalla metà del 2018 l'Italia ha perso 116.000 posti di lavoro e nel 2019 l'Italia sarà ultima per crescita tra i 39 Paesi avanzati. Siamo l'anello debole dell'Europa. Nel 2019 peggiora, rispetto alle previsioni di tre mesi fa, il deficit (che sale al 2,4 per cento); peggiora il debito: era stimato al 130,7 per cento e toccherà, secondo i numeri del Governo, il 132,6 per cento. È il record dal 1924 ed è una stima ottimistica perché incorpora privatizzazioni per un punto di PIL che non verranno mai fatte. Peggiora la disoccupazione: doveva attestarsi al 10,3 per cento e toccherà l'11 per cento. Certo, pesa la congiuntura internazionale su queste previsioni, la guerra commerciale tra Stati Uniti e Cina, il rallentamento della zona euro, la frenata della Germania; molto, però, è dovuto a fattori nazionali. Ce lo hanno spiegato la Banca d'Italia, l'Ufficio parlamentare di bilancio e tutte le forze economiche e sociali che abbiamo udito. L'Italia, signor Presidente, cresce meno della zona euro da più di vent'anni. Quel gap di crescita, però, si era progressivamente ridotto ed era sceso a 0,7 punti nel 2017. Dal 2018 ha ripreso a crescere e quest'anno tornerà ad 1,1 o 1,2 punti percentuali. Questo è accaduto perché è crollata la fiducia dei consumatori, delle imprese e dei risparmiatori nei confronti del nostro Paese e quando crolla la fiducia si bloccano gli investimenti, si rinviano gli acquisti di beni durevoli e si tirano i remi in barca, in attesa di tempi migliori. Il motivo principale del crollo della fiducia è dato dall'incertezza politica e dai dubbi degli operatori economici sulle intenzioni di fondo del Governo e della maggioranza. Signor Presidente, lo spread è il termometro finanziario della crisi di fiducia nel nostro Paese. Prima delle elezioni era inferiore a 130 punti, nei momenti più tesi dello scontro con la Commissione europea ha superato i 300 punti e da settimane è stabilmente superiore a 250 punti. Si tratta di una vera e propria stretta monetaria, che ci siamo autoimposti e che sta costando carissima al nostro Paese, in termini di maggiori interessi, che la Banca d'Italia ha quantificato in 1,5 miliardi di euro in più per quest'anno, in 3,5 miliardi di euro in più nel 2020 e in 6 miliardi di euro in più nel 2021 e che ci sta costando cara in termini di mancata crescita, con una riduzione di 0,7 punti nel triennio, sempre secondo la Banca d'Italia. Badate che questa situazione è figlia di una politica economica sbagliata e di una legge di bilancio, che ha concentrato tutte le risorse disponibili su due misure - quota 100 e reddito di cittadinanza - che costeranno 44 miliardi di euro in tre anni e 125 miliardi di euro in dieci anni. Sono due interventi finanziati in deficit, sottoscrivendo a nome di tutti gli italiani la maxicambiale degli aumenti IVA dal 2020 in avanti. Intendiamoci: rafforzare le misure contro la povertà era necessario in questo Paese e lo si poteva fare potenziando quello che c'era, ovvero il reddito di inclusione, evitando di ripartire da zero, ma avete fatto una scelta diversa. Ampliare i margini di flessibilità del sistema pensionistico era sicuramente opportuno. Lo si doveva fare in modo strutturale, però, non per tre anni, magari spendendo meno, ma concentrando le risorse sulle categorie più fragili e sui lavori usuranti, introducendo una pensione di garanzia per i giovani, andando avanti sulla strada avviata dal precedente Governo. Avete fatto le vostre scelte, avete impegnato soldi che il Paese non aveva e avete caricato di debiti le generazioni future. Lo avete fatto, sapendo che non ce lo potevamo permettere e azzerando ogni margine di manovra per le politiche di sviluppo. Avete guardato al presente, alle prossime elezioni, ma così facendo avete drasticamente ridotto i margini di intervento per il futuro. La vostra legge di bilancio ha ridotto le risorse per gli investimenti pubblici, ha smantellato gli incentivi per gli investimenti privati, ha aumentato la pressione fiscale sulle imprese. Avete bloccato i grandi progetti infrastrutturali, avete archiviato la revisione della spesa e non avete messo un euro in più sulla scuola e sulla ricerca. Non avete messo soldi sul futuro, ma avete badato soltanto alle immediate scadenze elettorali. Questi errori li stiamo pagando oggi, con un rallentamento nettamente superiore a quello che sta avvenendo negli altri Paesi avanzati. Signor Presidente, l'aspetto più preoccupante di questo DEF, però, riguarda il futuro e la prospettiva del Paese. Il quadro programmatico per il triennio 2020-2022 è sconfortante, con una crescita sistematicamente inferiore all'uno per cento annuo, ovvero la metà di quanto il Paese cresceva con i da voi tanto vituperati Governi Renzi e Gentiloni Silveri. GARAVAGLIA , vice ministro dell'economia e delle finanze. E Monti! MISIANI (PD). Nel 2020 è previsto un aumento della disoccupazione e sono previsti in peggioramento i conti pubblici, con stime - lo ripeto - che sono peraltro ottimistiche, perché incorporano privatizzazioni che non farete e un azzeramento dell'effetto palla di neve sul debito, che non abbiamo mai registrato negli ultimi dieci anni e quindi verificheremo se effettivamente ci sarà. Per questi motivi consideriamo il DEF al nostro esame una dichiarazione di impotenza, perché il Governo non ha una strategia, non ha una visione di politica economica e non ha un orizzonte temporale che vada al di là delle prossime elezioni europee. Vi siete chiusi in una dimensione di campagna elettorale permanente, ma così facendo avete rinunciato ad ogni ambizione di promuovere un nuovo modello di sviluppo sostenibile dal punto di vista ambientale e sociale. E sull'ambiente, il vostro DEF, che incorpora un piano energia e clima ben poco ambizioso, gioca al ribasso; Lo fa sugli obiettivi di riduzione delle emissioni, sulle fonti rinnovabili, sullo sviluppo dell'energia solare e soprattutto non mette soldi sull'obiettivo dello sviluppo sostenibile. Il vostro DEF parla di mobilità sostenibile, certo, ma poi taglia 300 milioni di euro al trasporto pubblico locale, mettendo a rischio un servizio essenziale per i cittadini e andando nella direzione esattamente opposta a quella dello sviluppo e della mobilità sostenibile che pure declamate nel DEF. Questa è la situazione, signor Presidente. Il Governo non ha una politica economica e non ha la più pallida idea di come impostare la manovra di bilancio del 2020. L'UPB ha fatto due conti sui soldi che servono: 25 miliardi nel 2020, 36 nel 2021 e 45 nel 2022 solo per lasciare le cose come stanno. Sono 106 miliardi in tre anni che dovete trovare solo per non aumentare la pressione fiscale e non fare altro. È uno scenario drammatico quello che abbiamo di fronte, è come scalare l'Everest con le mani legate dietro la schiena ed è questa difficoltà che spiega la scelta del ministro Tria nel DEF di confermare l'aumento dell'IVA previsto dalla legislazione vigente. Quello che avete scritto, infatti, non è una mera formula lessicale. Nel DEF 2017 - l'ultimo programmatico dei Governi del centrosinistra - noi avevamo scritto delle cose chiare; avevamo scritto nero su bianco: «si prevede la disattivazione delle clausole di salvaguardia». Voi scrivete una cosa diversa, ovvero che la legislazione vigente in materia fiscale viene confermata nell'attesa di definire misure alternative: lo scrivete tre volte (a pagina 7, a pagina 39 e a pagina 48). Chi ha orecchie per intendere intenda, signor Presidente. Queste parole vogliono dire un'operazione verità (meglio tardi che mai): vogliono dire che l'IVA aumenterà fino a prova contraria, fino alla definizione di misure alternative che il vostro Governo non ha la più pallida idea di come definire. Questo è il punto che è emerso nel audizione del ministro Tria. C'è anche una seconda certezza, al di là delle chiacchiere dei due Vice Premier: il taglio da subito di due miliardi di euro che avevate accantonato nella legge di bilancio. Lì dentro, signor Presidente, ci sono i 300 milioni di euro per il trasporto pubblico, ma ci sono anche 100 milioni di euro per l'università, per il diritto allo studio e per la ricerca, che tagliate subito, al di là dei proclami del Documento di economia e finanza. È inammissibile che questo Governo da una parte discuta di come ridurre le tasse a chi sta meglio con la flat tax e poi tagli i fondi per il trasporto pubblico e progetti di aumentare l'IVA. Questa è la cifra di fondo del Documento di economia e finanza: la reticenza, la rinuncia e l'attendismo nell'attesa di improbabili tempi migliori. Bisogna cambiare rotta, signor Presidente, e noi nella nostra risoluzione indichiamo alcune proposte nell'immediato e nel medio termine. Proponiamo di fare chiarezza sull'IVA (no all'aumento dell'IVA senza se e senza ma, perché è una misura depressiva e regressiva che colpisce il ceto medio e i ceti più deboli), di rimettere il debito pubblico su un sentiero discendente (altrimenti rischiamo grosso), di spendere le risorse già stanziate (220 miliardi) per gli investimenti pubblici. Proponiamo inoltre, nel medio periodo, di trovare risorse per la scuola, per la sanità, per le urgenze vere di questo Paese, per il taglio del cuneo fiscale, facendo quello che finora non avete fatto: la revisione della spesa, le agevolazioni fiscali, i sussidi ambientalmente dannosi. Lo dico nel giorno in cui Greta Thunberg ha parlato al Senato della Repubblica: con sedici miliardi di euro noi finanziamo le fonti fossili, che danneggiano il clima del nostro pianeta e che voi non avete ancora avuto il coraggio di tagliare. Noi vi proponiamo di intervenire su questi punti e ci auguriamo che su di essi il Senato possa discutere con un dibattito costruttivo, lontano dalle demagogie e, una volta tanto, mettendo al centro l'interesse generale del Paese.
2019-04-18	PD	ParriniDario	, perché il nostro è il Paese peggio gestito d'Europa. Lo spread con la Germania, che tutti i giorni è all'attenzione delle cronache, ha l'andamento che sappiamo, ma non si dice dello spread con la Spagna, che ha un debito pubblico non molto diverso dal nostro, che era 40 punti base un anno fa e 150 punti base oggi, e dello spread con il Portogallo, che era zero un anno fa ed è 140 punti base oggi. Questo avete fatto all'Italia e agli italiani e in questo DEF non notiamo alcun segno di ravvedimento. Fino a quattro mesi fa, ci avete fatto discutere - una discussione senza senso - di una stima di crescita per il 2019 di un punto e mezzo di PIL. Oggi ci venite a dire che il PIL crescerà dello 0,2, cioè avete completamente negato la stima che avevate fatto. Servirebbero delle riforme, il piano nazionale delle riforme è uno strumento indispensabile del DEF, ma questo piano nazionale delle riforme è pieno di niente, non c'è alcuna delle grandi riforme che servirebbero a questo Paese per far ripartire la crescita: niente sugli investimenti pubblici, niente sul costo del lavoro, niente per la sburocratizzazione, niente per la velocizzazione della giustizia, niente di niente. Non fate niente per contrastare la recessione.
2019-04-18	PD	ParriniDario	C'è qualcosa che dimostra che voi state facendo questo più di ogni altra, su cui forse non si è dibattuto abbastanza. Io vorrei fare ai rappresentanti del Governo, agli esponenti della maggioranza, al Ministro che è appena arrivato in Aula e che ci sta ascoltando questa domanda: nell'ultimo anno c'è un solo grande Paese europeo nel quale i tassi di interesse sui titoli pubblici decennali sono aumentati e sapete qual è? È l'Italia. In nessun altro Paese europeo i tassi sul debito pubblico sono aumentati, nemmeno nella Grecia, che ha un debito pubblico del 170 per cento del PIL, anzi in quel Paese i tassi di interesse nell'ultimo anno sono calati di mezzo punto. Questo succede perché di noi non si fida quasi più nessuno, perché il nostro è il Governo più inaffidabile d'Europa
2019-04-18	PD	StefanoDario	Il vice ministro Castelli, ancora stamane in Commissione, ci ha detto testualmente che è un DEF scritto così, solo per sfuggire a una procedura di infrazione dell'Europa; come a volere ammettere di non poter dire la verità fino in fondo. Mi limiterò, allora, a fare due riflessioni.
2019-04-29	FI	AimiEnrico	Signor Presidente, la firma del Memorandum d'intesa intende riconoscere all'unità già informalmente operativa a Venezia lo stato giuridico internazionale di Ufficio del Consiglio d'Europa. La città e la sua laguna, lo sappiamo, sono patrimonio mondiale dell'umanità, punto d'incontro di culture, popoli e civiltà. L'impegno quindi di Venezia nel dialogo e nello scambio tra Paesi e comunità è comprovato e noto da sempre. L'Ufficio di Venezia privilegia attività sui temi rilevanti sia per il Consiglio d'Europa che per la città. L'Ufficio ha firmato importanti accordi con centri accademici esistenti sul territorio; per citarne alcuni, un accordo di cooperazione a livello locale con la Venice international university, per attività di studio e ricerca in materia di globalizzazione; con la European inter-university centre of human rights and democratisation, per iniziative di studio e promozione dei diritti umani e delle libertà fondamentali e con l'università Ca' Foscari in materia di diritti dell'uomo, democrazia, cultura e patrimonio culturale. Il costo di questa operazione è di 40.000 euro: molto contenuto, come ha ricordato il presidente Petrocelli. Pertanto, anche a nome del Gruppo Forza Italia preannuncio quindi il voto favorevole al provvedimento.
2019-04-29	M5S	PetrocelliVitoRosario	Signor Presidente, si tratta di un memorandum tra l'Italia e il Consiglio d'Europa sull'Ufficio di Venezia, finalizzato ad attribuire all'unità amministrativa, che già informalmente opera a Venezia dal 2011, lo status giuridico internazionale di Ufficio del Consiglio d'Europa. Il Memorandum d'intesa proposto dal Segretariato del Consiglio d'Europa già nel 2014, composto da 30 paragrafi, è stato negoziato dal Ministero degli affari esteri con il concorso fattivo del Comune di Venezia e della Regione Veneto; un esempio di collaborazione multilivello. Il testo istituisce l'Ufficio di Venezia al fine di promuovere i diritti umani, la democrazia e lo Stato di diritto nel Mediterraneo del Sud. Promuove anche le tipologie di personale di cui sarà dotato l'Ufficio, l'esercizio della capacità giuridica del Consiglio d'Europa e stabilisce che l'Ufficio stesso sarà finanziato con risorse del bilancio ordinario del Consiglio d'Europa e con risorse extrabilancio per l'attuazione dei programmi di cooperazione. Gli oneri economici sono valutati complessivamente nell'ordine di 40.000 euro annui e non presentando profili di incompatibilità né con la normativa nazionale, né con l'ordinamento dell'Unione europea, né con altri obblighi internazionali sottoscritti dal nostro Paese, si propone l'approvazione del disegno di legge da parte dell'Assemblea.
2019-04-29	M5S	VaninOrietta	Signor Presidente, colleghe senatrici e colleghi senatori, voteremo questo disegno di legge, volto a ratificare e dare esecuzione al Memorandum d'intesa tra la Repubblica italiana e il Consiglio d'Europa in merito alla formale istituzione di un Ufficio del Consiglio d'Europa a Venezia e al suo status giuridico, con la profonda convinzione dell'importanza e della rilevanza che esso riveste per la promozione della democrazia e per la tutela dei diritti umani. La conclusione di questo Memorandum d'intesa per l'istituzione di un ufficio periferico del Consiglio d'Europa a Venezia, fatto a Strasburgo il 14 giugno 2017, nasce dalla volontà del Consiglio d'Europa nel 2014 ed è frutto di una negoziazione e di una condivisione a tutti i livelli istituzionali che vede il coinvolgimento, oltre al Ministero competente, anche del Comune di Venezia e della Regione Veneto. Vale la pena ricordare che l'Italia, che ha aderito al Consiglio d'Europa il 5 maggio 1945, è tra i fondatori di quella che è la principale organizzazione di difesa dei diritti umani del continente europeo, che ora è costituita da ben 47 Paesi. Si tratta di elementi questi che depongono ex se a favore dell'importanza della scelta politica che con l'approvazione di questo provvedimento ci prestiamo a compiere. Il MoVimento 5 Stelle ha voluto fortemente riprendere l' iter parlamentare di questa importante iniziativa legislativa che, sul finire della precedente legislatura, ha rischiato di non giungere ad approvazione. Il Memorandum è anzitutto volto ad attribuire all'unità, già informalmente operante a Venezia sin dal 2011, lo status giuridico internazionale di Ufficio del Consiglio d'Europa, già presente in molti altri Stati europei, istituendo così una nuova forma istituzionale di cooperazione. Questo Ufficio sarà dedicato alla gestione di attività di cooperazione euro-mediterranea nei settori dei diritti umani, della democrazia, dello Stato di diritto e della cooperazione internazionale: attività promosse dal Consiglio d'Europa, anche in sinergia con iniziative dell'Unione europea e allo scopo di rafforzare le concrete azioni sul territorio. Si tratta quindi di attività che rivestono un'importanza cruciale, dirette a contribuire alla formazione di una ben precisa identità culturale europea, fondata su valori condivisi, che trascendono le diversità culturali dei vari Stati membri. L'obiettivo di fondo, il faro illuminante di queste politiche condivise, è la ricerca di soluzioni ai problemi sociali in tutto Europa, all'insegna della pace. Rammentiamo altresì che in tutto questo contesto solo l'efficacia della giustizia rappresenta l'effettiva concretizzazione di ogni Stato di diritto: quindi anche in questo campo le azioni dovranno essere sempre più puntuali e concrete. Per quanto premesso, l'istituzione di un Ufficio periferico del Consiglio d'Europa ha la finalità di rappresentare il Segretario generale di fronte alle autorità nazionali con riferimento a tutti gli scopi istituzionali assegnati all'Ufficio stesso e di condurre politiche di comunicazione attiva, volte ad aumentare la visibilità dell'organizzazione stessa, dei suoi valori e delle sue attività tra l'opinione pubblica. Ma vi è altro da rilevare. Oggi, votando questo provvedimento, raccogliamo e manteniamo l'impegno preso di guardare alla città di Venezia come ad una città diversa, rispetto all'immagine che politiche superficiali e scellerate riducono a mera città turistica, in spregio a quello che in realtà è un patrimonio culturale inestimabile. Venezia e tutta la sua laguna, sono patrimonio mondiale dell'umanità ed è noto l'impegno della città in ogni tempo, quale luogo d'incontro e di scambio di culture, popoli e civiltà, di integrazione interculturale e rispetto dei diritti umani e civili. Ecco perché ribadiamo con assoluto convincimento l'importanza dell'istituzione dell'ufficio periferico del Consiglio d'Europa a Venezia quale segno concreto e tangibile di un'azione di tutela anche del patrimonio culturale ed artistico della Nazione. Ecco, quindi, perché il MoVimento 5 Stelle voterà a favore dell'istituzione dell'Ufficio del Consiglio d'Europa a Venezia ed alla ratifica del Memorandum d'intesa tra la Repubblica italiana e il Consiglio d'Europa.
2019-04-29	PD	AlfieriAlessandro	Signor Presidente, finalmente l'Accordo transattivo viene ratificato dal nostro Paese. Esso riguarda un tema sul quale, soprattutto nel mio territorio, è attesa da tempo una risposta. La CCR si trova a Ispra, in provincia di Varese e attendevamo da tempo la notizia della ratifica. Certo non basta, perché questa ratifica si limita a recepire l'Accordo transattivo con cui prendiamo atto di un processo lungo, come lungo è il decommissioning che coinvolge il reattore di Ispra 1, come ricordava il relatore. Ci vuole però un secondo atto, che questo Governo deve portare avanti, che è la definizione finalmente del deposito nazionale. Oggi le scorie nucleari sono ancora divise in 20 differenti depositi e abbiamo l'esigenza, per poter procedere e non incorrere in una procedura di infrazione europea, di un deposito nazionale. L'altra Ispra, l'Istituto per la protezione dell'ambiente, ha già dato il suo parere sul CNAPI, la Carta nazionale per le aree potenzialmente idonee. Anche l'Ispettorato per la sicurezza nucleare e la radioprotezione (Isin), che è la nuova agenzia per lo studio del rischio sismico, ha dato il suo parere indicando alcune correzioni. Ormai ci siamo ed è necessario, perché questo Accordo transattivo e la nostra ratifica abbiano un senso, che si individui finalmente il deposito nazionale; altrimenti tutto questo non ha significato, non ha senso e non risolve un problema atteso da tempo, cioè che venti territori in Italia possano vedere finalmente i rifiuti nucleari collocati in un posto a loro dedicato, con tutte le norme di sicurezza e gli standard di alta qualità, che non solo l'Europa, ma anche il nostro Paese richiede. Quindi facciamo sicuramente un passo in avanti con l'Accordo transattivo e con i 50 milioni di euro che furono destinati nell'ultima legge di bilancio del Governo Gentiloni Silveri, che servono a smantellare finalmente il reattore Ispra 1; però poi lo smantellamento e i rifiuti nucleari devono avere un posto dove andare. L'Unione europea ci mette i soldi per il trasporto; al Governo italiano finalmente il compito di decidere il posto dove collocare i rifiuti, mettendo la parola fine a questa storia. Sappiamo benissimo che si tratta di un tema delicato e sensibile e che ci vuole un percorso di coinvolgimento e di confronto anche con le comunità locali presenti nel posto dove questo deposito verrà messo, chiaramente con tutte le condizioni di sicurezza e gli standard di qualità. Per tale motivo noi sicuramente daremo il nostro voto favorevole, come Partito Democratico, alla ratifica dell'Accordo transattivo ma insieme chiediamo che questo Governo agisca in fretta nell'individuare il deposito nazionale per lo smaltimento delle scorie nucleari.
2019-04-29	PD	AlfieriAlessandro	Signor Presidente, solo poche parole per esprimere il voto favorevole del Gruppo Partito Democratico all'Accordo di dialogo politico e di cooperazione tra l'Unione europea e la Repubblica di Cuba. È uno schema classico che l'Unione europea adotta nei confronti dei Paesi extra-UE che funziona: è la cosiddetta cornice, quella stessa cornice che sarebbe stato utile adottare nei confronti della Cina, in cui si definiscono i principi e i valori di riferimento, gli ambiti di attività e tutta la materia riguardante la gestione dei flussi migratori, la lotta al terrorismo internazionale e contro il commercio illegale delle armi, ad esempio, nonché il tema della non proliferazione delle armi di distruzione di massa. Più in generale, si tratta, appunto, di un Accordo cornice, all'interno del quale poi i singoli Paesi europei possono rafforzare la loro cooperazione bilaterale con Cuba. Come dicevo, ci sarebbe piaciuto che lo stesso schema fosse seguito anche con la Cina. Avere l'Europa alle spalle ci dà una forza maggiore perché dice chiaramente quali sono i principi e i valori che difendiamo e quali sono le regole, ad esempio, nel mercato del lavoro che vogliamo difendere. Mi riferisco, ad esempio, alla protezione della proprietà intellettuale. Abbiamo perso un'occasione con la Cina; almeno con i Paesi dell'America Latina e con Cuba questa occasione non la perdiamo. Quindi, bene l'Accordo che è stato firmato ai tempi del Governo Renzi, che oggi ratifichiamo, ragion per cui il Partito Democratico non può che essere d'accordo ed annuncia il proprio voto favorevole.
2019-04-29	PD	ParenteAnnamaria	Signor Presidente, colleghi, penso che conoscere la storia e averne consapevolezza voglia dire ritrovare se stessi, la nostra Italia, la nostra Europa e il mondo.
2019-04-29	PD	RampiRoberto	SignorPresidente, vorrei sottolineare l'importanza del voto che stiamo per esprimere e l'auspicio che l'altro ramo del Parlamento faccia poi presto perché siamo in una situazione paradossale: c'è un Ufficio che funziona particolarmente bene, che si è costruito un prestigio anche nel mondo, fornendo contributi giuridici molto importanti, e ricordo che tutta la nostra delegazione del Consiglio d'Europa è stata sollecitata nelle scorse settimane affinché avvenisse la ratifica. È molto importante che il Senato la faccia questa sera ed è molto importante che arrivi a compimento. Approfitto però della mia dichiarazione di voto positiva per ricordare all'Assemblea che la conseguenza immediata della votazione della ratifica inerente all'Ufficio è la votazione del provvedimento che riguarda la Convenzione di Faro, su cui l'Ufficio ha lavorato in questi anni positivamente, anche se non abbiamo capito in quale meandro si sia persa. Crediamo che votando oggi tutti insieme la ratifica al nostro esame, possiamo fare lo stesso anche per l'altro provvedimento, trovare una soluzione ed avere il nostro ruolo e la nostra dignità nel mondo e in Europa come ci spetta da fondatori del Consiglio d'Europa e da Paese che rappresenta una vera e propria superpotenza culturale.
2019-05-14	FI	CraxiStefaniaGabriellaAnastasia	Egli fu uno dei leader lombardiani che, in contrapposizione al moderatismo della DC e al conservatorismo ideologico del PCI, appoggiò Craxi e l'affermazione del suo riformismo socialista anche quando i lombardiani entrarono in conflitto con lui. Uomo di Governo, fu più volte Ministro della Repubblica: competente, preparato, colto, lavoratore instancabile, nemico della banalità. A molti mancheranno le sue lucide analisi, le sue sferzate, la sua forza progettuale. Fu prima Ministro del lavoro, ruolo in cui fu uno dei protagonisti della riforma dell'industria e del lavoro, nonché partecipe della vittoria sull'immobilismo e sull'inflazione quale fu la vittoria referendaria del cosiddetto decreto di San Valentino. Fu poi un coraggioso e fantasioso Ministro degli esteri, ruolo in cui, d'intesa con Craxi e Andreotti, si confrontò in più occasioni con la Thatcher, per la costruzione dell'Europa in uno spirito di solidarietà tra le Nazioni negli anni ampiamente tradito. Gianni De Michelis è stato, innanzitutto, un socialista coraggioso, che ha saputo attraversare anche le stagioni più buie e più infami della storia socialista del Paese, da hombre vertical, senza abiure, difendendo sempre il primato della politica. Gianni è stato poi un compagno leale di mio padre, nella buona e nella cattiva sorte, non facendogli mai mancare la sua fraterna solidarietà negli anni difficili dell'esilio. De Michelis fu uno dei leader socialisti più demonizzati nella vicenda di mani pulite, circostanza che ha messo in secondo piano i grandi servigi che egli ha reso a questa Repubblica. Fu uno dei protagonisti di una grande stagione, quella del riformismo socialista, che è stato nella storia politica e culturale dell'Italia una cosa molto seria, che ancora oggi non vuole ammettere chi non vuole prendere atto - tra questi anche alcuni autorevoli giornalisti - che il comunismo è stato un grande fallimento storico, un fallimento sul piano economico e un'ideologia antitetica alla libertà sul piano politico.
2019-05-14	PD	PittellaGianni	Signor Presidente, ha ragione la senatrice Craxi: con Gianni De Michelis scompare una delle personalità politiche più brillanti degli ultimi decenni, dotata di visione strategica dell'interesse dell'Italia nel mondo. Della sua lunga e straordinaria carriera nelle istituzioni, oltre all'impegno nel partito, si ricorda Gianni De Michelis come Ministro degli esteri e con molte ragioni. È stata già ricordata dai senatori Nencini e Casini la sua attività politico‑diplomatica, che fu contrassegnata da tre grande pilastri: la centralità del nostro Paese nel Mediterraneo, l'adesione al fronte democratico e liberale occidentale e il convinto europeismo. In nome della prima, seppe coltivare rapporti profondi con l'Autorità palestinese, insieme a Bettino Craxi, e con i giovani Stati indipendenti del Nord Africa; in nome della seconda, fu stabilizzatore del Patto atlantico, dopo la caduta del muro di Berlino; in nome della terza, fu tra i principali promotori dell'Unione europea economica e monetaria, culminante con la sua firma del Trattato di Maastricht e poi nel suo ruolo di europarlamentare. Fu un grande uomo politico e un grande uomo politico socialista. È vero, questo è il tempo delle caricature, ma sono convinto che il suo ricordo resterà indelebile tra gli italiani, che pensano sia possibile un'Italia non suddita, autonoma e saldamente ancorata all'occidente democratico e liberale.
2019-05-15	FI	BattistoniFrancesco	Ci lascia perplessi, poi, questa pseudo ulteriore sanatoria sulle quote latte, che a mio avviso è un po' inopportuna dato che, di fatto, mortifica chi fino adesso si è messo in regola, proprio nel momento in cui l'Italia va a discutere in Europa sulla procedura di infrazione.
2019-05-15	FI	TestorElena	Dobbiamo e possiamo essere protagonisti in Europa, incidendo di più sulla politica agricola comune; dobbiamo porci al fianco dei nostri agricoltori, specialmente di coloro che puntano su produzioni di qualità. Siamo la seconda potenza agricola d'Europa e pertanto l'Italia, per mantenere questa posizione, deve uscire dalla mera gestione della fase emergenziale e costruire un progetto di lungo periodo che preveda incentivi per l'innovazione e la crescita della competitività, nel quadro di una decisa sostenibilità ambientale.
2019-05-15	FI	TestorElena	Le risorse messe in campo in questo testo, quindi, sono poche e maldistribuite, essendo finalizzate solo su alcune priorità. Quindi, ci chiediamo: qual è il disegno unitario che questo Governo vuole mettere in atto? Esiste una strategia di medio e lungo periodo che affronti seriamente i problemi strutturali del comparto agricolo? Affrontare emergenze, sì, ma non solo. I cambiamenti climatici ormai in atto ci impongono di avere una visione di lungo periodo. Molte Regioni sono state colpite da eventi atmosferici avversi, come il Lazio e il Veneto, e, proprio nelle ultime ore, ancora l'Emilia-Romagna, cui voglio rivolgere un pensiero, investita da un evento eccezionale di maltempo che ha danneggiato fortemente l'agricoltura. Conosco bene, purtroppo, quanto male possa fare un evento atmosferico eccezionale. Ho ancora negli occhi i boschi delle mie montagne, che in pochi minuti sono stati abbattuti da un vento eccezionale, che ha piegato alberi di centinaia di anni, trasformando uno dei polmoni verdi d'Europa in un deserto.
2019-05-15	FdI	LaPietraPatrizioGiacomo	(ore 12) ( Segue La PIETRA). Vi sono poi sfide politico-istituzionali con un'Europa che non vede di buon occhio la nostra specificità e il bisogno di conservare e proteggere le nostre produzioni, in quanto non comprende il valore delle nostre tradizioni e la nostra necessità e volontà di mantenere viva anche in questo settore la nostra identità nazionale. Dobbiamo impedire a questa Europa di andare verso un made in Europe eliminando il nostro made in Italy. Anzi, per noi di Fratelli d'Italia dovremmo andare oltre e sostituire la dicitura « made in Italy » con la dicitura «prodotto italiano» per rafforzare ancora di più la nostra unicità. Tuttavia Fratelli d'Italia è sicura che finalmente la linea politica della nuova Europa dopo il 26 maggio andrà in questa direzione. Entrando nel merito, permettetemi di spendere alcuni minuti sulla struttura del provvedimento che vede, come al solito, la cattiva abitudine di questo Governo di mischiare elementi completamente diversi e non omogenei nello stesso decreto-legge, distanziandosi anche dall'invito della stessa Presidenza del Senato a cercare di rendere gli atti il più omogenei possibile. Ricordo il cosiddetto decreto-legge Genova, dove le problematiche di quella città venivano trattate solo in parte e poi la discussione virava sul condono per Ischia e sui fanghi derivanti dalla depurazione da adoperare in agricoltura. Mi riferisco, signor Presidente, all'articolo 12, relativo ad interventi urgenti a favore dell'ex stabilimento chimico Stoppani ed al completamento della sua bonifica. Il provvedimento nei suoi commi va dal disciplinare i compiti del Ministero dell'ambiente e della tutela del territorio e del mare, al definire i poteri del prefetto di Genova, alla definizione di un soggetto attuatore, all'aumento di personale e risorse alla prefettura per il compimento della sua azione; in sintesi, cerca di fornire gli strumenti necessari per chiudere una dolorosa ferita ambientale e sanitaria alla città di Genova. Niente in contrario, anzi siamo perfettamente d'accordo nella sostanza, ma mi domando cosa centri tutto ciò con il rilancio delle aziende agricole. Mi chiedo con quale consapevolezza della materia la 9ᵃ Commissione abbia potuto esaminare questo articolo (ed infatti non è stato esaminato). Forse questo tema avrebbe meritato una diversa e più approfondita valutazione e sicuramente un disegno di legge specifico. Ripeto ancora che siamo favorevoli alla bonifica e a tutto quello che consenta di farla bene e velocemente, ma non gradiamo questo metodo. Uno dei punti principali che affronta il decreto-legge in esame è la crisi del settore relativo alla produzione del latte ovino. Le manifestazioni dei pastori sardi ed il loro gesto estremo di protesta hanno per giorni riempito le cronache dei giornali e gli schermi televisivi. Si tratta di un intervento che, da una parte, prevede lo stanziamento di fondi per il miglioramento del latte e, dall'altra, un contributo come rimborso dei costi sostenuti per gli interessi sui mutui bancari contratti entro il 31 dicembre del 2018. Mi chiedo - e vi chiedo - per quale motivo non abbiamo fatto rientrare in questi parametri anche quelle aziende che hanno stipulato mutui fino ad oggi, fino all'entrata in vigore del provvedimento in discussione. Interessanti sono poi le norme sul monitoraggio della produzione, sia di latte che casearia. Al riguardo mi soffermerei sul fatto che manca un più approfondito esame sul rispetto delle norme dei disciplinari per la produzione dei prodotti con marchio IGP, DOP, eccetera. Occorrono più controlli e sanzioni più severe per chi produce e commercializza prodotti tutelati senza rispettare le regole. È un atto dovuto, non solo per salvaguardare i produttori e i trasformatori onesti, ma anche per colpire chi lede e reca così danno all'immagine dei nostri prodotti di qualità. Questo non lo possiamo permettere. Sempre per rimanere nel settore lattiero, l'articolo 4, di fatto, ripropone l'annosa questione delle multe relative alle quote latte. In particolare sospende e rinvia la riscossione coattiva. È giusto che vengano presi provvedimenti per chi non ha rispettato le regole. Ma mi chiedo anche cosa dovremmo fare per impedire che, a causa del pagamento coattivo di queste sanzioni, molte aziende vengano messe nella condizione di chiudere, peggiorando così la già critica situazione del comparto. Speriamo sia un rinvio che possa poi mettere la parola fine a questa vicenda, che negli anni è stata gestita malissimo sul piano politico e, soprattutto, lasciate sulle spalle delle aziende che hanno risentito di tutto ciò. Quanto al tema delle gelate, le risorse messe a disposizione dal Fondo nazionale di solidarietà sono sicuramente importanti e necessarie per una Regione come la Puglia, dove è concentrato oltre il 50 per cento dell'intera produzione nazionale dell'olio di oliva. Ma non possiamo scordarci le altre Regioni, dove gli eventi atmosferici hanno provocato ingenti danni alle produzioni agricole. Inoltre, teniamo presente le responsabilità della Puglia e di chi amministra questa Regione, che non ha saputo gestire, non solo questa emergenza, ma anche quella della xylella, che da anni, ormai, sta distruggendo le piante salentine. Oggi siamo riusciti a trovare soluzioni drastiche, ma necessarie per la distruzione delle piante infette. Chi doveva agire, e aveva gli strumenti per farlo, non lo ha fatto. Il maggior colpevole di quella che poteva essere una crisi circoscritta, ma che oggi sta diventando una emergenza nazionale, è la regione Puglia. Adesso c'è uno stanziamento di somme rilevanti per rigenerare il settore olivicolo della Puglia, ma auspichiamo che si metta la massima attenzione nella distribuzione di queste risorse e nel controllo della effettiva rigenerazione del tessuto produttivo pugliese. Non vorremmo ritrovarci, fra qualche anno, ad avere investito tante risorse e non avere neanche una nuova pianta di olivo. Una cosa che abbiamo apprezzato, finalmente, è di aver ufficializzato la determinazione da parte di ISMEA dei costi medi di produzione. I produttori saranno maggiormente tutelati rispetto a chi potrebbe imporre prezzi di acquisto bassi e al di sotto dei costi di produzione, innescando così un meccanismo di tutela nei confronti di pratiche commerciali sleali, salvaguardando in tal modo l'intera filiera. Bene la promozione e le campagne di comunicazione, che, a nostro avviso, devono andare in due direzioni. La prima nella promozione dei prodotti e l'altra nell'educazione dei consumatori per una alimentazione sana e di più alta qualità. Infine, possiamo esprimere una soddisfazione maggiore relativamente alle modifiche sulle sanzioni nell'ambito della pesca, nate dall'accoglimento degli emendamenti di Fratelli d'Italia durante la discussione in Commissione alla Camera. Mi riferisco ad emendamenti nati da un disegno di legge specifico presentato dal nostro partito nella scorsa legislatura, con lo scopo di alleggerire la pressione sanzionatoria sui nostri pescatori che spesso, anche per oggettività del tipo di pesca, incorrevano in sanzioni spropositate. Sulla pesca, però, avremmo apprezzato più coraggio. Occorre più determinazione per rilanciare un settore con enormi potenzialità. Oggi in Italia, su ogni cento chili di pesce, solo venti sono frutto del lavoro dei nostri pescatori. Su questo dobbiamo ancora lavorare: su nuove regole, su investimenti e agevolazioni per le aziende. Segnalo, infine, che nonostante la bocciatura dell'intero pacchetto degli emendamenti proposto da Fratelli d'Italia, attraverso il lavoro in Commissione, il nostro Gruppo è riuscito quantomeno ad ottenere degli impegni, grazie alla conversione di quattro dei nostri emendamenti in altrettanti ordini del giorno, tutti accolti dal Governo; impegni rispetto ai quali auspichiamo che il Governo dia effettivamente e rapidamente seguito, dando agli operatori di un settore in forte sofferenza un segnale concreto di intervento attraverso misure mirate, necessarie e non più rinviabili. Concludo, signor Presidente, con l'affermare che, come in tutte le cose, si può fare di più e di meglio. Fratelli d'Italia con i suoi emendamenti ha tentato di fare di più e di meglio. Non siamo soddisfatti, ma sicuramente questo provvedimento è un passo in avanti. Non perdiamo, però, altro tempo.
2019-05-15	LN	BruzzoneFrancesco	Vorrei però riprendere alcuni temi, perché poc'anzi ho sentito mettere in rilievo il ruolo dell'olivicoltura e il peso elevato della produzione dell'olio nel nostro Paese, ma finora nessuno ha detto - poi entrerò anche nel merito del decreto-legge - che uno dei principali creatori di problemi del settore agricolo è un'Europa che ha inteso dare risposta all'olivicoltura con l'importazione di olio tunisino
2019-05-15	LN	PisaniPietro	La peste suina africana non è una patologia contagiosa per l'uomo, ma è una delle più grosse problematiche a cui la zootecnia mondiale sta assistendo. Il virus responsabile della malattia nelle popolazioni di animali selvatici si sposta a macchia d'olio, colpendo progressivamente le popolazioni adiacenti. La diffusione della malattia è favorita dal contatto tra popolazioni domestiche e selvatiche o da trasmissioni indirette, dovute al cosiddetto fattore umano, che si realizzano mediante spostamenti di materiale infetto attraverso mezzi di trasporto, animali, merci contaminate e persone provenienti dalle zone interessate verso le zone indenni. In Europa è presente in oltre dieci Paesi e da ultimo è arrivata in Belgio, dove ha causato un crollo del prezzo e il blocco delle esportazioni in tredici Paesi in giro per il mondo.
2019-05-15	LN	RipamontiPaolo	L'agricoltura italiana è un settore che riteniamo decisivo per lo sviluppo del Paese e, pur avendo dovuto sopportare, soprattutto nell'ultimo anno, emergenze di una gravità assoluta, dovute in gran parte a calamità inaspettate, i segnali del suo sviluppo sono importanti, come ad esempio quello delle oltre 55.000 aziende agricole guidate da under trentacinque. Con questo dato l'Italia è al vertice dei Paesi dell'Unione europea. A proposito di Europa, tra pochi giorni ci sarà un importante appuntamento democratico, ossia le elezioni per il rinnovo del Parlamento europeo. Questa Europa non ci piace e indebolisce con le sue scelte i popoli e i territori. Occorre senza dubbio una rivoluzione democratica e del buon senso, che finalmente valorizzi le peculiarità dei suoi Stati membri, senza invece favorirne alcuni colpendone i più. È il momento in cui i nostri agricoltori, i nostri allevatori, i nostri pescatori, i nostri balneari e, più in generale, le imprese e i lavoratori del settore agricolo e turistico alzino la voce, contribuendo a rafforzare le scelte di questo Ministero, che sono rivolte alla loro tutela e sviluppo. Concludo con l'auspicio che si continui con questo tipo di impostazione nell'affrontare le emergenze, come in questo caso, ma anche le semplici esigenze di tutti i settori economici del nostro Paese, con la stessa determinazione e la stessa tempestività dimostrata con questo provvedimento.
2019-05-15	M5S	NaturaleGisella	Signor Presidente, onorevoli colleghi, l'agricoltura italiana e i prodotti che ne derivano hanno l'urgenza di essere valorizzati in campo nazionale e internazionale. Il primato riconosciuto all'Italia dei prodotti tutelati ha bisogno di ulteriori sforzi in favore del più ampio apprezzamento; di una maggiore redditività per gli agricoltori; di una promozione che miri a valorizzare la qualità di tutto il comparto agroalimentare, in modo da mantenere e accrescere la nostra supremazia in Europa, alla ricerca di nuove direzioni oltre il nostro Continente, per stabilire e rafforzare le rotte commerciali, come sta avvenendo in maniera efficace con questo Governo. Ed è proprio per dare seguito alle predette buone intenzioni che è necessario porre attenzione alle crisi che attraversano i vari settori dell'agricoltura, aggravati dai sempre più frequenti fenomeni atmosferici dannosi. Questo è stato fatto con il decreto-legge in questione che ci avviamo a convertire in legge. È stata posta immediatamente l'attenzione all'insostenibile calo dei prezzi del latte ovino caprino e alle produzioni lattiero-casearie, problema evidente in Sardegna che ha motivato le clamorose proteste dello scorso febbraio.
2019-05-15	PD	BitiCaterina	Signor Presidente, onorevoli colleghi, signor Sottosegretario, ringrazio per l'opportunità di esaminare finalmente in Aula un provvedimento che porta al centro del nostro dibattito un settore così importante per il nostro Paese, quello agricolo, agroalimentare, zootecnico e tutto quello che gli sta intorno. Direi che è la prima volta che quest'Assemblea si trova a esaminare nello specifico un tema che riguarda un settore importante sia economicamente che culturalmente per il nostro Paese - come accennato prima di me anche dalla collega di Forza Italia - che vale più di 59 miliardi e che ci pone ai primi posti in Europa, e probabilmente non solo.
2019-05-29	FI	BeruttiMassimoVittorio	Signor Presidente, colleghi senatori, dopo oltre un anno dall'avvio della legislatura sembra che finalmente questo Governo si sia accorto che rimandare, analizzare, ripensare e infine tentare di cancellare ogni opera che possa creare lavoro, crescita e sviluppo non sia esattamente quello di cui il Paese ha bisogno. A noi, in verità, pareva che non fosse così difficile capire che alle persone interessa legittimamente che si creino le condizioni per consentire di fare impresa, di dare lavoro, di lavorare, di spostarsi velocemente e in modo sostenibile tra le nostre città e verso l'Europa e il mondo. Per questo non abbiamo mai smesso di sostenere le idee giuste, di lavorare a progetti che consentano di ridurre le tasse, di rendere lo Stato più efficiente, di migliorare la scuola e l'università, di proporre investimenti in ricerca e sviluppo, di utilizzare le opportunità che arrivano dall'Europa, di portare a termine i tanti progetti infrastrutturali che possono rendere il Paese più competitivo.
2019-05-29	FdI	RuspandiniMassimo	Secondo uno studio, i nostri tempi sono più lunghi del 54 per cento rispetto a quelli del resto d'Europa. Per questo chiediamo maggiore coraggio e ci saremmo aspettati maggiore coraggio, perché le misure proposte incidono poco, lasciano intatte questioni irrisolte che bloccano e rallentano in maniera esasperata la realizzazione delle opere. Bisogna intervenire sulla burocrazia nella fase autorizzativa delle opere, eliminare quegli ingiustificabili allungamenti di tempi, di messa a bando, di valutazione di appropriazione, di firma del contratto e di pagamenti che paralizzano gli operatori economici e, quindi, i cittadini.
2019-05-29	FdI	UrsoAdolfo	Signor Presidente, in questa legislatura noi abbiamo sempre avuto una posizione non pregiudiziale nei confronti dei provvedimenti presentati dal Governo, comportandoci secondo correttezza e in base al programma, e quindi alla direttrice che ci siamo dati con i nostri elettori di centrodestra. Tanto meno abbiamo avuto un atteggiamento pregiudiziale nei confronti di questo decreto-legge, quando è stato annunciato col titolo roboante, come tutti i decreti-legge di questa maggioranza, di decreto sblocca cantieri. Quest'ultimo forse non è quello a cui il collega della Lega prima ha richiamato, paragonandolo al piano Marshall, che nel Dopoguerra sbloccò le infrastrutture e l'economia produttiva dell'Italia e dell'Europa e che consentì di realizzare il miracolo economico a cui il Vice Premier e Ministro dello sviluppo economico si riferiva all'inizio dell'anno corrente, annunciando per quest'anno, appunto, il miracolo economico. Non è il piano Marshall e non lo è anche perché qui davanti a noi in quest'Aula non c'è il generale Marshall; non c'è nemmeno il Ministro delle infrastrutture. Tanta importanza annette questa maggioranza al provvedimento in discussione che non c'è alcun Ministro in Aula. Non c'è il ministro Toninelli, che forse sarà ancora nel tunnel del Brennero ad accertarsi se la grotta è un tunnel.
2019-05-29	LN	PazzagliniGiuliano	Ho accennato a quello che sarà il più grande cantiere d'Europa, così entro anche nel dettaglio di alcune misure che abbiamo previsto nel decreto-legge in conversione, e cioè quelle a favore delle popolazioni terremotate. Sappiamo bene che, purtroppo, un'impostazione eccessivamente farraginosa e burocratica della ricostruzione ha impedito fino ad ora la partenza dei cantieri. Con il provvedimento in esame si intende poter di nuovo agevolare quelle popolazioni, quei territori (dico di nuovo perché molto è già stato fatto con la conversione dei decreti-legge n. 55 del 2018 e n. 17 del 2019) e potrà rappresentare una risposta non solo a quelle persone che hanno solo una richiesta tra le proprie priorità, cioè rientrare nelle proprie case, ma anche una risposta positiva in termini di occupazione e di PIL. Infatti, facendo di nuovo riferimento agli insegnamenti della storia, è dimostrato che far partire la realizzazione di opere (poco importa se pubbliche o private) non fa altro che risollevare l'economia in difficoltà. Ce l'ha insegnato il piano Marshall, che, dopo la Seconda guerra mondiale e con una situazione compromessa dal conflitto, non ha fatto degenerare le conseguenze dello stesso, ma ha anzi permesso una ripresa dell'economia. Leggo testualmente la dichiarazione di Marshall quando ha presentato il piano, adottato appunto per evitare quello che definiva «Un gravissimo deterioramento delle condizioni politiche, economiche e sociali», proprio perché - come dicevo prima - tutte le misure che favoriscono l'occupazione, tutte le misure che favoriscono il lavoro e tutte le misure che favoriscono l'economia non possono che, inevitabilmente, favorire tutta la popolazione anche sul piano sociale e sanitario. Quindi le misure che ci apprestiamo ad approvare ora avranno conseguenze positive su tutti gli aspetti della nostra vita.
2019-05-29	LN	PazzagliniGiuliano	Il provvedimento in esame reca misure per l'accelerazione degli interventi infrastrutturali e, in attesa di poter abbassare le tasse (altro punto programmatico del nostro partito), è sicuramente la migliore soluzione che potremmo proporre al nostro Paese in un momento di difficoltà che - non nascondiamocelo - potrebbe diventare anche peggiore, perché normalmente i cicli economici non sono lunghi come quello attuale, che oramai da dieci anni presenta segni positivi, senza considerare che la guerra dei dazi in atto e le altre criticità internazionali potrebbero pregiudicare ulteriormente uno scenario che già positivo non è. Pertanto, far partire i lavori, far partire quello che potrebbe diventare, anzi che sicuramente diventerà il più grande cantiere d'Europa è una risposta rapida, efficace e una delle poche che possiamo permetterci, vista la situazione dei nostri conti pubblici.
2019-05-29	LN	PazzagliniGiuliano	Tuttavia avemmo anche esempi sempre negativi in Italia, per dimostrare che invece il contrario ha effetti deleteri. Infatti, se pensassimo a quel periodo definito da molti storici come miracolo italiano, quel periodo degli anni Sessanta quando l'Italia cresceva più di chiunque altro, troveremmo che una delle peculiarità del nostro Paese era un livello impositivo più basso di quello di molti altri Stati; non era quindi un caso che la nostra crescita fosse superiore a quella della maggior parte degli altri Stati; allo stesso modo, non è stato un caso che negli anni Settanta, quando il nostro livello impositivo si è adeguato a quello degli altri Paesi europei, anche la nostra produttività si è allineata; ugualmente, non è stato un caso che quando il nostro livello impositivo è diventato più alto di quello degli altri Paesi, la nostra produttività e la nostra competitività sono crollate e ci siamo ritrovati ad essere non solo fanalino di coda in Europa, con livelli di crescita o decrescita sempre peggiori rispetto a tutti gli altri, ma anche un pessimo esempio a livello mondiale. Per questo, in un momento di difficoltà come quello attuale, in presenza di una economia debole come la nostra, un provvedimento che risolve uno di questi due problemi, cioè quello della possibilità di far partire i lavori, quindi di semplificare la burocrazia, è fondamentale.
2019-05-29	LN	PergreffiSimona	Il settore delle costruzioni in questi anni ha sofferto molto. Migliaia d'imprese hanno chiuso i battenti per la crisi, migliaia di competenze e posti di lavoro sfumati. Ecco: far ripartire i cantieri vuol dire dare nuova linfa vitale al settore, un settore strategico per la nostra economia. Ecco perché questo provvedimento, insieme al decreto crescita in arrivo, è importante; ecco perché i vincoli imposti dall'Europa dimostrano che questa non conosce il Paese Italia, un Paese come il nostro, fatto di tante piccole e medie imprese, fatto di 8.000 comuni, che basa le sue politiche nel contatto diretto con il cittadino; un Paese che per forza deve rivedere quei vincoli europei che hanno bloccato i nostri investimenti e che noi come legislatori abbiamo il dovere di rivedere.
2019-05-29	M5S	ColtortiMauro	Il mercato degli appalti pubblici, secondo le ultime stime della Commissione europea, vale oggi in media in Europa circa 2.000 miliardi di euro l'anno e solo in Italia nel 2017 circa 139 miliardi all'anno per quel che riguarda gli affidamenti di importo uguale o superiore a 40.000 euro. Ricordiamo però anche che una ricerca dell'università Tor Vergata di qualche anno fa mostra come gli sprechi nel settore degli appalti sono pari a circa 30 miliardi di euro all'anno (il 2 per cento del PIL), di cui il 13 per cento è dovuto alla corruzione e l'87 per cento all'incapacità e all'incompetenza degli uffici tecnici e degli amministratori.
2019-05-29	M5S	SantilloAgostino	Posso anche dire che anche la volontà di fare in modo che il concorrente non possa essere subappaltatore è indicata dall'Europa, ma sappiamo bene come va nel nostro Paese il lavoro e quindi per noi quella può essere una via per accordi di cartello che va assolutamente vietata, in quanto dietro vi si possono annidare le mafie.
2019-05-30	FI	CausinAndrea	Ringrazio il signor Ministro per la risposta che, tuttavia, considero non esaustiva e non soddisfacente. Le ricordo, signor Ministro, che la Difesa non è un comparto secondario dello Stato, ma un bene comune dello Stato e dei cittadini e, come tale, non solo va preservato, ma deve essere anche oggetto di corretti e giusti investimenti. Penso che sia sulla base di queste valutazioni che, illo tempore, si decise di attuare il programma degli F-35. Sappiamo che la distanza che l'Italia sconta sul piano degli investimenti e degli obiettivi fissati è ampia: spendiamo l'1,25 per cento contro il 2 per cento che spendono in media i Paesi NATO. Anche le riduzioni che lei ha posto sul bilancio pluriennale della Difesa, di 600 milioni di euro, vanno sicuramente nella direzione di penalizzare ulteriormente questo programma e ci portano perciò a temere che lei voglia, forse, far fare al programma F-35 la fine che ha fatto fare al programma dei droni della Piaggio Aerospace, un programma già in corso che è stato stoppato. Per carità, sono scelte ma non le condividiamo assolutamente. Riteniamo al contrario - e lo voglio ribadire - che il programma F-35 a regime consentirà di assumere, di aumentare e migliorare le nostre capacità di difesa; consentirà all'Italia di progredire dal punto di vista tecnologico e sarà anche una grande risposta sul piano dell'evoluzione scientifica e dell'occupazione. Per tale ragione, a nome del Gruppo, esprimo insoddisfazione per la sua risposta, con l'auspicio che lei possa dedicare del tempo a tale questione e giungere finalmente alle ulteriori valutazioni necessarie per dare una risposta definitiva su questo programma, anche perché siamo diventati lo zimbello d'Europa.
2019-06-05	FI	LonardoAlessandrina	Signor Presidente, cari colleghi, vorrei fare un appello speciale a proposito del depuratore mancante nella città di Benevento. Voglio ricordare a questa Assemblea che noi paghiamo 100.000 euro al giorno di infrazione con l'Europa e che sarebbe quindi forse il caso di attenzionare le città che, come nel caso della città di Benevento, non hanno ancora un depuratore. In effetti il ministro Costa, ricevendo nei suoi uffici una delegazione del Comune di Benevento, presente anche il commissario di Governo Rolle, si è impegnato a stanziare la somma di 20 milioni di euro. È evidente che, fino a questo momento, questi soldi non sono arrivati e anche oggi mi pare di capire che non arriveranno. L'appello forse non sarà raccolto, ma io ci tenevo tanto che questa Assemblea e chi sta fuori da questa Assemblea sapessero quello che questo Governo sta mettendo in campo.
2019-06-05	FdI	NastriGaetano	Signor Presidente, il Gruppo Fratelli d'Italia, pur non avendo presentato una propria mozione, è del tutto consapevole del grave problema costituito dai cambiamenti climatici di origine antropogenica. Molte cose sono state dette e scritte nelle mozioni oggi in esame. I principi enunciati sono sicuramente condivisibili e, del resto, i dati scientifici sono ormai largamente condivisibili. Sono stati sottoscritti in questi anni tanti protocolli internazionali per il contenimento delle emissioni climalteranti, ma dal punto di vista del Gruppo Fratelli d'Italia è ora importante porre un punto fermo, con una dichiarazione di principio che fissi le priorità per un percorso di riduzione sostenibile delle emissioni. All'interno di questo processo, è importantissimo porre l'accento sul tema della sovranità. Troppo spesso accordi internazionali al ribasso legano le mani alla nostra Nazione, l'Italia, che dal punto di vista dell'efficienza energetica e dei processi produttivi è sicuramente leader in Europa. Occorre rilevare che le regole europee, che necessariamente devono mediare tra le Nazioni più virtuose e le Nazioni che invece basano la propria generazione elettrica sulle fonti fossili, possono solo deprimere le iniziative delle Nazioni più virtuose, come in questo caso l'Italia. Considerando ciò, il Gruppo Fratelli d'Italia, consapevole di coniugare ambiente e sviluppo, voterà a favore della mozione a prima firma della senatrice Gallone, si asterrà su quella presentata dal senatore Ferrazzi e da altri senatori nonché su quella a prima firma della senatrice L'Abbate e voterà contro la mozione a prima firma della senatrice De Petris.
2019-06-05	FdI	deBertoldiAndrea	Signor Presidente, intervengo sull'emendamento 5.23 con uno spirito differente da quello con cui mi sono espresso su un precedente emendamento, sul quale sono intervenuto appellandomi soprattutto al buon senso che avrebbe dovuto vederci tranquillamente uniti nel semplificare un certo tipo di percorso. Sull'emendamento 5.23 intervengo soprattutto in un'ottica politica e mi rivolgo alla gran parte di quest'Assemblea e delle forze politiche. Anche in virtù del voto espresso recentemente, questo emendamento vedrebbe favorevole la stragrande maggioranza degli italiani su certe posizioni. L'emendamento in oggetto finanzia un fondo per la rigenerazione urbana, quindi avente anche caratteristiche di tutela ambientale e di promozione delle energie rinnovabili; il che si sposa, peraltro, con la giornata odierna. Il finanziamento sarebbe reso possibile dalla circostanza che si pone fine alla moratoria sulle trivellazioni che, di fatto, è stata approvata nei mesi scorsi. Con questa logica, vogliamo capire se ciò che si fa in questa sede corrisponde a quello che si dice al di fuori di quest'Assemblea, nelle piazze e nei convegni. Vedo qui il senatore Arrigoni, che al convegno di Fare Ambiente del 15 maggio scorso - se non sbaglio - ricordo aver sostenuto queste tesi (io l'ho apprezzato). Mi rivolgo ai colleghi perché è ora di dire chiaramente se stiamo dalla parte degli investimenti o del loro blocco. Non si possono recitare due parti nella medesima commedia, signor Presidente. Siamo no TAV, no trivelle, no TAP o siamo sì TAV, sì TAP e sì TRIV? Dobbiamo essere chiari. Per Fratelli d'Italia questo emendamento ha la funzione di richiamare ciascuno di noi alla chiarezza. O votiamo contro questo emendamento - e allora ci assumiamo le responsabilità di essere contro lo sviluppo e non possiamo poi più andare in giro a dire che siamo per lo sviluppo - oppure votiamo a favore e ci schieriamo chiaramente, come ha detto il 74 per cento degli elettori italiani, per la TAV, le trivelle e le operazioni che significano sviluppo per il Paese. Questo è un emendamento che peraltro dice come l' oil and gas possa, da una parte, garantire lo sviluppo e, dall'altra, proteggere l'ambiente. Vorrei ricordare agli stimati amici del Movimento 5 Stelle che i verdi in Europa vincono, o comunque ottengono grandi risultati, perché sono contro l'importazione degli idrocarburi e non contro la loro produzione. Questi sono i verdi in Europa. Essere ambientalisti vuol dire ostacolare non già la produzione, ma - casomai - l'importazione. Le trivelle rispondono a questa logica e, comunque sia, ci vuole chiarezza. Con l'emendamento in oggetto Fratelli d'Italia chiede chiarezza al Parlamento. Si rivolge agli amici della Lega e al senatore Arrigoni, chiedendo che ci sia coerenza tra quello che si dice nelle piazze e nei convegni e ciò che si vota in quest'Aula. Lo vogliamo vedere con un voto, su cui siamo pronti a dare battaglia.
2019-06-05	M5S	MoroneseVilma	(ore 11,52) ( Segue MORONESE). Dai discorsi si deve passare ai fatti, dalle parole alle azioni. Vogliamo evitare di assistere a quel carnevale di contraddizioni che, nella sostanza, serve a mantenere le cose come stanno. La questione planetaria è ancora di supremazia, dominio e spartizione dei ruoli tra Nord e Sud del pianeta, tra Est e Ovest, tra economie mature fino all'opulenza ed economie emergenti sempre più aggressive. Lo scontro del momento, quello sui dazi, altro non è che un capitolo della stessa commedia e per troppi aspetti anche le politiche di salvaguardia dell'ambiente globale sono giocate e scambiate sullo stesso tavolo di una partita che, talvolta, ha il sapore di essere smaccatamente truccata. La Cina, prima potenza economica del mondo, non ritiene di dover assumere impegni nel risparmio di combustibili fossili, nell'abbattimento delle emissioni in atmosfera e nella correzione del suo modello di sviluppo da riorientare in senso più rispettoso degli equilibri naturali. Eppure, quell'economia, insieme a quella del continente europeo, è la massima responsabile delle alterazioni climatiche degli ultimi due secoli. Se il modello di successo - quello che ha stabilito il primato dell'Occidente e garantito benessere a quasi un miliardo di persone - continua a essere quello che ha rotto gli equilibri naturali, depauperato e sperperato le risorse primarie, inquinato, desertificato e antropizzato crescenti porzioni di terra, come sarà possibile negare gli stessi benefici a quei popoli delle economie in sviluppo, che quello stesso modello hanno adottato e vogliono perseguire? Non saranno di certo solenni paternali ambientaliste a dissuadere quei popoli dal ricercare il proprio benessere. La vita sul pianeta - globalizzazione o no - è irrimediabilmente interdipendente. Non sarà il muro ungherese a evitare che le piogge acide cadano su Budapest e non sarà la muraglia messicana a evitare l'innalzamento degli oceani sulle coste americane. Così come l'Occidente ha battezzato e nutrito quel vecchio modello di sviluppo, di cui ora viviamo tutte le nefaste conseguenze, ora tocca allo stesso inaugurare un nuovo inizio, creare fiducia in un diverso sviluppo e offrire la speranza del benessere in un pianeta che avrà futuro per l'umanità e tutte le specie viventi. Il Protocollo di Kyoto, padre di tutte le intese per la salvaguardia dell'ecosistema planetario, ha quasi trent'anni. Non pare proprio che sia riuscito negli intenti, se guardiamo agli allarmi attuali e allo stato del pianeta. Tuttavia, non esiste alternativa all'impegno incessante, quotidiano e risoluto di persuasione, convincimento e responsabilizzazione. Non esiste alternativa al dover decidere, ora e qui, quali misure adottare, quali azioni innescare, quali progetti e quali strategie inverare. L'inerzia sarebbe una colpa imperdonabile. Le scorciatoie e le furbizie potrebbero forse tacitare sul momento la coscienza più approssimativa, ma rivelerebbero presto la loro fragilità. Dichiarare lo stato di emergenza climatica, come ha fatto il Regno Unito, rinviando al 2050 il conseguimento di tangibili risultati di mitigazione degli effetti devastanti procurati dal sistema produttivo di quel Paese, assomiglia molto a una perfida promessa da marinaio. Sarebbe molto incoraggiante apprendere invece che, ad esempio, il Governo britannico ha vietato l'esportazione di rifiuti urbani che per milioni di tonnellate e da quasi dieci anni solcano il Mare del Nord per essere inceneriti in tutti i Paesi europei. Se il Regno Unito volesse davvero proporsi come pioniera dell'economia circolare, proprio nella gestione dei suoi rifiuti urbani troverebbe davvero una grande occasione di dimostrare una leadership. Mi permetto poi di osservare che noi italiani conosciamo bene lo stato d'emergenza, soprattutto per i danni che ci hanno lasciato gli innumerevoli stati di emergenza proclamati dopo terremoti, alluvioni, incendi, siccità e pure per la gestione dei rifiuti. Ognuno di essi ci ha lasciato un conto di miliardi di euro spesi in deroga alle leggi ordinarie, con provvedimenti straordinari spesso obliqui e inefficaci, con lobby e cricche che hanno pascolato bellamente sulle rovine (peraltro rimaste intonse alla fine dello stato d'emergenza). Non è questa la strada, non è questo il modo e non è più questo il tempo della straordinarietà: è il tempo della cocciuta, ostinata e tenace mobilitazione quotidiana per cambiare davvero le cose nel concreto e nel profondo. Ecco perché la mozione quest'oggi in discussione, presentata dal MoVimento 5 Stelle e da tutto il Gruppo di maggioranza, vuole formalmente impegnare il Governo a mettere in campo azioni serie e concrete, finalizzate alla decarbonizzazione dell'economia, fissando come obiettivo la strategia per un'economia moderna e climaticamente neutra, contenuta nella comunicazione della Commissione europea COM(2018) 773 del 28 novembre 2018. Proprio sulla decarbonizzazione ieri il ministro dell'ambiente Sergio Costa, al quale va riconosciuta senza alcun dubbio un'azione seria, concreta e incisiva, ha sottoscritto con la Commissione europea, i Comuni e le Regioni italiane il Piano d'azione per il miglioramento della qualità dell'aria, che prevede azioni concrete in tema di razionalizzazione dei sussidi ambientalmente dannosi, abbattimento delle emissioni da biomassa, micromobilità cittadina, limitazioni per gli impianti di riscaldamento inquinanti e a gasolio e molto altro. Tutto questo verrà fatto coinvolgendo gli enti territoriali e verranno investiti 400 milioni di euro l'anno. I Comuni avranno dunque anche la copertura economica per svolgere queste azioni. Signor Presidente, la mozione risponde con fermezza e pragmatismo al richiamo della Commissione europea che impegna tutti gli Stati membri ad attuare una profonda trasformazione economica, energetica e sociale, allo scopo di soddisfare efficacemente gli obiettivi di contenimento della temperatura concordati durante la Conferenza sul clima di Parigi COP21 nel dicembre 2015. Essa invita inoltre i Parlamenti nazionali a individuare le componenti strategiche che consentano di raggiungere l'obiettivo di un'Europa climaticamente neutra entro il 2050. Non sarà una mozione a rendere migliore domani mattina la qualità della nostra vita, ma certo è che quella in discussione, ancorata ad obiettivi condivisi in Europa e nei consessi internazionali, incalza e promuove in maniera precisa e puntuale l'adozione di norme e azioni cogenti, che domani mattina potrebbero cominciare a migliorare la qualità della nostra vita quotidiana. In conclusione, signor Presidente, oggi affidiamo forse uno dei compiti più ardui della legislatura a questo Governo, che siamo certi vorrà rispettarlo, perché qui non si tratta di questioni politiche di parte ma della vita dei nostri figli e del futuro delle prossime generazioni. Dichiaro pertanto a nome del MoVimento 5 Stelle il voto favorevole alla nostra mozione a prima firma L'Abbate e contrario a tutte altre.
2019-06-05	PD	DArienzoVincenzo	D'ARIENZO (PD). Signor Presidente, io chiedo al Governo e ai relatori di riflettere bene su questo emendamento. Noi siamo favorevoli alle opere, anche a quelle tre che sono importanti per implementare l'asse del Brennero, ma non è comprensibile perché vengano inserite in una norma primaria anziché nel piano finanziario, come è sempre stato. Quelle tre opere sono anche attualmente nella concessione scaduta nell'aprile 2014, nella parte relativa al piano finanziario, e non sono state completate. Adesso, con una norma primaria, si inseriscono sul territorio in maniera anche abbastanza invasiva. Nel protocollo d'intesa che era stato fatto tra il Ministero, la A22 e i soci nel gennaio 2016 era stato inserito - mi riferisco in particolare all'interporto di Isola della Scala, in Provincia di Verona - un accordo per realizzare questo interporto con un altro già esistente nella città di Verona, primo interporto in Europa. In primo luogo, doveva essere studiato un accordo per evitare concorrenza tra interporti a 20 chilometri di distanza e, in secondo luogo, doveva essere valutata la sostenibilità di un interporto che dovrebbe nascere in una località dove le infrastrutture sono quelle delle strade provinciali a due corsie. Immaginiamo quindi che i tir escano dalla A22 Nogarole-Rocca e si rechino a centinaia, se non migliaia, a Isola della Scala in stradine con due corsie. Nessun altro impegno sulla concessionaria A22. La domanda è: cosa sblocchiamo? Non sono stati in grado di farle finora perché non c'è mai stata, sul territorio, la condivisione necessaria. Adesso, se inseriamo queste opere nella norma primaria, queste rientreranno in maniera invasiva nella competenza del Comune, della Provincia e della Camera di commercio di Verona, che sono i titolari dell'interporto pubblico che verrebbe danneggiato da quello di Isola della Scala. Chiedo pertanto ai relatori e al Governo di riflettere perché non ce n'è alcun bisogno. Avrebbe avuto un senso nella formulazione originaria: lo Stato si prendeva il fondo e si salvavano almeno le opere a carico dello stesso. Ma adesso?
2019-06-05	PD	VerducciFrancesco	Signor Presidente, rappresentanti del Governo, presenterò tutti i nostri emendamenti, che riguardano la ricostruzione del Centro Italia e che ricalcano la proposta di legge organica, che abbiamo presentato a marzo, per sbloccare il vostro immobilismo, per rimettere al centro un'idea di sviluppo dei paesi delle aree interne, che in questo anno avete cancellato dall'agenda politica. Avete utilizzato il decreto-legge in esame come un pretesto - uno dei tanti - per regolare i conti tra di voi. Avete rinviato per settimane, perché interessati solo alla campagna elettorale, a insultarvi dalla mattina alla sera, sui social media o in TV, e a fare teatrino. Avete sprecato tempo e giorni: per voi un giorno non è niente, ma per un'impresa o per un lavoratore che aspetta, un giorno può essere tutto. Di questo parlano i nostri emendamenti, di come sostenere strumenti per creare e difendere lavoro e servizi, visto che voi non aggiungete un solo euro a quanto stanziato da noi nella scorsa legislatura. Si tratta di emendamenti su come trovare le ragioni per rimanere nei nostri territori, per ripopolarli, per difendere servizi vitali come l'istruzione. Chiediamo che venga confermato l'intervento per le scuole dei piccoli Comuni del cratere, affinché non perdano insegnanti e affinché non chiudano. Questo è il bisogno dei bambini, delle famiglie, di chi vive là dove tutto è più difficile, dove una pluriclasse non significa solo identità condivisa, ma significa un luogo in cui progettare il proprio futuro. Durante tutti questi giorni, i sindaci, con le fasce tricolori, non hanno mai smesso di protestare, mentre facevate l'ennesima sceneggiata e non hanno mai smesso di far sentire la propria voce, per provare a riaccendere quei riflettori, che in tutti questi mesi avete spento. Un sindaco mi ha detto: per loro il sisma non merita neanche il titolo di una legge. Ha ragione, non potete negarlo. Vi abbiamo chiesto un provvedimento ad hoc, specifico sul Centro Italia, che dovrebbe essere il più grande cantiere d'Europa, ma che voi per un anno avete tenuto paralizzato per indifferenza e presunzione. Avete infamato le nostre leggi, ma sapete perfettamente che i decreti adottati hanno permesso di proteggere il reddito e la tenuta morale, perché nessuno è stato lasciato solo e nessuno è stato lasciato indietro, sono stati investiti miliardi e - per la prima volta - è stata prevista una copertura totale anche per le seconde case. Soprattutto, la ricostruzione è stata legata a un progetto economico sociale più ampio per pensare il ruolo delle aree appenniniche per i prossimi decenni. Da parte vostra, invece, non ci sono un'idea, né una strategia e anche il provvedimento di oggi è assolutamente insufficiente. Sottosegretario Crimi, vedo che è impegnato al telefono, ma dov'è il decreto shock di cui si è vantato? Non può essere questo, perché avete ignorato la quasi totalità delle richieste delle Regioni votate in sede di Conferenza unificata, nonostante ben due volte su due fosse assente il ministro Toninelli. Servivano micro accorgimenti tecnici per velocizzare un impianto normativo che funziona; si tratta di accorgimenti senza oneri, ma non li avete inseriti nel provvedimento. Allo stesso modo, non ci sono strumenti per far rientrare la delocalizzazione delle attività produttive, né la possibilità di utilizzare i risparmi di spesa per proseguire i contratti di lavoro negli uffici speciali per la ricostruzione e nei Comuni. Da un anno vi chiediamo un intervento per affrontare criticità che nel 2016 non potevamo conoscere, ma non lo avete fatto e avete trasformato la ricostruzione in un'ulteriore emergenza. È vero, signor Presidente, nella nostra impostazione c'erano rigidità eccessive, dettate però da un'esigenza che ha un forte valore politico, ossia evitare infiltrazioni criminali e stoppare tentativi illeciti che, in altri casi, hanno bloccato i lavori e fatto danni enormi. Noi diciamo guai ad abbassare la guardia anche oggi, perché ne va della tenuta delle nostre comunità. Per questo motivo abbiamo presentato un'interrogazione al Presidente del Consiglio dei ministri sull'opportunità di norme più trasparenti e sulle importantissime donazioni di solidarietà e beneficenza dei privati, anche alla luce delle indagini della magistratura che riguardano il Comune di Visso. Signor Presidente, signori del Governo, provate a parlare con i sindaci del cratere: vi diranno che nell'ultimo anno sono stati abbandonati e che questo clima di distacco tra Comuni e Governo crea umiliazione e frustrazione tra i tecnici, nel personale e tra i cittadini, che invece dovrebbero essere spinti a reagire. Vi diranno che parlare con il commissario Farabollini è come parlare a vuoto con un muro di gomma. Alcune cose che oggi, con ritardo, inserite noi le abbiamo chieste per mesi e oggi le sosteniamo, anzi le rivendichiamo anche come un nostro merito. Penso alle assunzioni del personale, al prolungamento della busta paga pesante, alla scelta diretta nella ricostruzione privata per i piccoli lavori, che è importantissima, ma che vi chiediamo avvenga nel rispetto delle norme di trasparenza del codice degli appalti. Tuttavia molto, molto ancora manca. Per questo vi chiediamo di approvare i nostri emendamenti, al fine di equiparare l'edilizia produttiva a quella abitativa, dare maggior ruolo ai professionisti e tutela ai lavoratori con l'obbligo dell'applicazione dei contratti collettivi nazionali, nonché sostenere le piccole imprese del cratere perché accedano ai lavori della ricostruzione. Soprattutto - e concludo - vi chiediamo questo per far sì che torni centrale la questione delle aree interne del nostro Appennino. Colleghi, facciamone tutti insieme, di nuovo, una grande e imprescindibile questione nazionale.
2019-06-06	FI	CanginiAndrea	Stiamo assistendo passivamente al più grande furto di proprietà intellettuale della storia dell'umanità: quello che accade con Google, Facebook e Amazon e la posizione assunta dal nostro Governo in Europa, insieme allo Stato del Lussemburgo, contro la direttiva che voleva semplicemente imporre il diritto alla proprietà intellettuale, e contro lo Stato che ha notoriamente un certo orgoglio di sé, come la Francia, è lì a testimoniarlo.
2019-06-06	FI	ConzattiDonatella	Signor Presidente, desidero cogliere l'occasione della presenza in Aula del ministro Toninelli per dire che è bene che sia stata rivista la posizione sull'evidente errore di esproprio di un fondo che dal 1998 è stato alimentato in forza della rinuncia, da parte dei soci, degli utili loro spettanti. Quindi, questa questione è a posto. Va bene anche l'allungamento del corridoio del Brennero, a cui siamo molti favorevoli. Colgo l'occasione della sua presenza in Aula, ministro Toninelli, per dire che se esiste ancora un problema con riferimento ai soci privati, questo ha una soluzione, che è quella che il suo Governo ha accolto come raccomandazione nell'ambito dell'esame del cosiddetto decreto semplificazioni, ossia il superamento del tema della totalizzazione. Solo in Italia, ai sensi dell'articolo13- bis del provvedimento, si prevede che le società in house debbano essere totalmente pubbliche. In tutta Europa si applica la direttiva europea, che lei conosce - la n. 23 del 2014 - che è stata oggetto anche di sentenza dalla Corte di giustizia dell'Unione europea, confermando che non c'è alcun bisogno che le società in house siano al cento per 100 pubbliche. Pertanto, posto che la presenza dei soci in Autostrada del Brennero è inferiore al 14 per 100 (quindi molto sotto i limiti consentiti dalla direttiva), si proceda in questo senso, approvando l'emendamento e recependo nel nostro ordinamento la direttiva europea n. 23 del 2014. Si tratta di una strada semplice, giuridicamente consolidata in tutta Europa e piana, che - fra le altre cose - permetterebbe anche quanto segue: posto che la prossima concessione, che ci auguriamo arrivi quanto prima, prevederà la non distribuzione degli utili per un periodo molto lungo di tempo, è anche opportuno, nell'interesse dello Stato, che questi soci privati partecipino solidarmente anche in fase di non distribuzione di utili. Non ha senso liquidarli ora. Ciò va nell'interesse preciso dello Stato.
2019-06-06	PD	DArienzoVincenzo	D'ARIENZO (PD). Signor Presidente, accogliamo anzitutto molto positivamente l'avvenuta eliminazione del cosiddetto esproprio proletario (mi riferisco al fondo che si voleva mettere a carico dello Stato). Va bene anche l'aver definito la posta di bilancio da cui prelevare il denaro per realizzare tre opere importantissime per il territorio. Resta un dubbio - una perplessità - che motiva la nostra astensione. Con questa legge saranno rispettate le esigenze del territorio (in mi riferisco in particolare alla A22)? Ieri sera ho fatto chiaramente riferimento alla difficoltà esistente sul territorio, in particolare della Provincia di Verona, per la realizzazione dell'interporto a Isola della Scala. A pochi metri - 20 chilometri più su - c'è un interporto pubblico, il Quadrante Europa, di proprietà di Camera di commercio, Provincia e Comune di Verona, che è il primo d'Europa. A poche decine di metri noi realizziamo un interporto privato, che potrebbe determinare una concorrenza di cui non si vede il bisogno. Senza un accordo è difficile realizzare quell'interporto. Lo stesso dicasi per le strade. Senza un accordo, l'interporto a Isola della Scala diventa una cattedrale nel deserto, perché attualmente le strade provinciali che servono la località di Isola della Scala sono di campagna e a due corsie. In conclusione, pur essendo positiva l'eliminazione del cosiddetto esproprio, vi è perplessità in ordine all'assenza di accordi. Per tali motivi, preannuncio il voto di astensione del mio Gruppo sugli emendamenti in esame.
2019-06-11	LN	BagnaiAlberto	Cerchiamo poi di evitare di essere distratti da un'altra ritualità, quella delle procedure europee che adesso ci impongono di concentrarci sulle frazioni di punto decimale in un dibattito che, personalmente - come ho già argomentato e riargomenterò - ritengo piuttosto sterile. Sappiamo invece - e il Ministro ha dato disponibilità diverse volte a discuterne in Commissione in un confronto costruttivo con il Parlamento - che in questo momento sui tavoli europei ci sono dei temi di ben altra pregnanza, come - ad esempio - la riforma del Meccanismo europeo di stabilità (MES), il dibattito sempre aperto sull'assicurazione europea sui depositi bancari e - aggiungo - anche il tema da sempre aperto del budget dell'eurozona; tre temi sui quali verosimilmente speriamo di poter tornare per poter coinvolgere tutta l'Assemblea nelle riflessioni che in Commissione sono state più volte svolte. Vorrei aggiungere qualche breve osservazione a margine di questi temi invece di concentrarmi su affermazioni del tipo: «Siete stati voi, brutti cattivi. È colpa vostra», sul battibecco e sui decimali. Il problema della riforma del Meccanismo europeo di stabilità è importante, perché imporrebbe una svolta ulteriormente conservatrice alla governance dell'eurozona. Bisogna resistere alle proposte della Commissione di inserire questo meccanismo nei trattati comunitari e va assolutamente evitato di attribuire al MES il compito di attribuire il merito di credito ai Paesi e, quindi, al loro debito sovrano. Purtroppo noi vediamo sotto traccia il disegno dei nostri fratelli del Nord di permettere all'interno dell'eurozona il default controllato di uno Stato. Ciò è una cosa alla quale dobbiamo resistere, anche perché minerebbe il senso stesso del progetto di Unione europea. Il tema dell'assicurazione europea sui depositi è anch'esso da considerare con cautela. Viene detto: prima dovete ridurre i vostri rischi e poi noi li condivideremo. La riduzione dei rischi, però, a casa altrui è stata fatta con un pesante ricorso a soldi pubblici, che adesso viene demonizzato e penalizzato in tutti i modi quando si tratta di mettere in sicurezza il nostro sistema bancario. In circostanze precedenti sarebbero bastati pochissimi miliardi rispetto ai tanti spesi al Nord. Torno su questo punto perché un tema che mi colpisce molto nell'ambito di quanto abbiamo discusso finora è che tutti si soffermano sul fatto se si debbano rispettare o meno le regole, sulle conseguenze di questo Governo birichino che - a quanto sembra - fa dei gesti irriverenti verso l'Europa. Nessuno, però, si pone il tema se queste regole siano razionali o meno. Ritengo che tutti noi qua dentro, per tutelare il nostro ruolo di parlamentari e del ramo del Parlamento che ci accoglie, dovremmo fare una riflessione profonda e di metodo sull'opacità di certi meccanismi decisionali europei. Perché non possiamo discutere in questo consesso - per esempio - delle bozze di proposte di riforma del Meccanismo europeo di stabilità? Perché dobbiamo condizionare la nostra azione di Governo e la nostra possibilità di venire incontro a chi ha subito delle sciagure naturali o la possibilità di sovvenire a chi si trova in condizioni di povertà a delle regole europee molto opache e prive di un fondamento logico, come ormai tutti concordemente riconoscono? Vorrei affermare due principi guardando al futuro e non ai decimali. Il primo principio che tocca il terzo tema che ho sollevato - la politica di bilancio dell'eurozona e, in generale, dell'area euro - è che non ci può essere convergenza, soprattutto con queste regole, se non vi è stabilizzazione. Come ho già avuto modo di dire infatti - lo ripeterò fino alla vostra nausea e me ne scuso - le attuali regole europee agganciano i Paesi al peggior risultato conseguito in precedenza. Questo è il risultato che si ottiene quando il potenziale di crescita di un Paese viene calcolato con metodi statistici che guardano al passato. Allora, bisogna evitare che un Paese consegua dei risultati pessimi e bisogna farlo intervenendo tempestivamente; altrimenti si vive un'ulteriore ingiustizia nel quadro di queste regole, ovvero che chi le viola massivamente e tempestivamente - come fece la Francia nel 2009, portando il deficit al 7 per cento - è ricompensato, perché innanzitutto fa una forte politica anticiclica e, quindi, mantiene alto il suo potenziale e poi, essendo arrivato al 7, se l'anno dopo scende al 6, può dire di aver scalato una marcia, ma va tutto bene perché sta convergendo verso l'obiettivo. Questo è ingiusto. So che dal dialogo fra questo Governo e la Commissione stanno emergendo dei risultati. So che il Comitato economico e finanziario ha dimostrato non chiusura, ma apertura al dialogo e questo è molto importante. È importante che ci sia un dialogo su queste regole. Alcuni dicono che contestarle sia follia e sicuramente lo sarebbe sembrato dieci o quindici anni fa. Io ho un'altra definizione di follia: follia è ripetere le stesse azioni aspettandosi un risultato diverso. Sono sicuro che lei, signor Ministro, saprà interpretare il desiderio di questa maggioranza di portare in Europa la voglia di compiere azioni diverse, più allineate alla razionalità e al buon senso, piuttosto che un'ottusa e subalterna adesione a regole a cui ormai nessuno crede più.
2019-06-11	PD	MisianiAntonio	I risparmiatori l'hanno capito, non si fidano di questo Governo. I mercati chiedono tassi sempre più alti per comprare i nostri titoli di Stato e lo spread tra i titoli italiani e quelli greci per la prima volta ha visto una posizione peggiore del nostro Paese. Questo è il vero problema dell'Italia, e non l'Europa. Il problema sono il fallimento della vostra politica economica e la totale assenza di una strategia per il futuro. In altre e poche parole, signor Presidente, il problema dell'Italia è questo Governo. Dopo un disastro di tali proporzioni, una persona e un cittadino si dovrebbero aspettare non dico scuse pubbliche, rispetto alle tante promesse disattese, ma almeno un po' di autocritica, e invece niente. Me lo lasci dire: non c'è stato niente neppure nelle sue parole di oggi, signor Ministro. Le elezioni europeo sono passate, ma la campagna elettorale permanente è ancora in corso ed è ripresa a colpi di bandiere elettorali, che in molti casi sono autentiche sciocchezze. La madre di tutte queste sciocchezze è l'idea, accarezzata dai due Vice Premier, che un nuovo scontro con l'Europa sia la via maestra per fare la manovra per il 2020. Ci avete già provato l'anno scorso e ne siete usciti con le ossa rotte e oggi siamo ancora più deboli e meno credibili rispetto a un anno fa. Il vostro isolamento in Europa è sotto gli occhi di tutti: la scommessa di una nuova Commissione europea più vicina ai sovranisti è morta sul nascere. Lasciate perdere allora le prove di forza e iniziate a negoziare seriamente con la Commissione europea, prima di andare a Bruxelles, com'è successo a dicembre, con il cappello in mano, sotto la pressione dei mercati. Seconda sciocchezza, i mini-BOT: il nostro spread è salito oltre 250 perché incorpora un rischio di ridenominazione, ossia di uscita dell'Italia dalla moneta unica. Ce l'ha detto la Banca d'Italia nella relazione presentata pochi giorni fa. In queste condizioni, un Governo degno di siffatto nome farebbe ogni sforzo per calmare le acque e ristabilire la fiducia. Voi cosa state facendo, invece? Vi siete inventati i mini-BOT, quello che - come ci ha ricordato il governatore Draghi - si configura come una moneta parallela illegale. Altri Paesi hanno adottato titoli di Stato di piccolo taglio e ve ne ricordo due: la Germania del 1933 e l'Argentina del 2001, dove quei titoli si chiamavano patacón.
2019-06-11	PD	MisianiAntonio	Tutte queste scelte, signor Ministro, non indicano una strada, ma ci portano in un vicolo cieco, ma forse la verità è un'altra. La verità è che un pezzo di questa maggioranza sta cercando, un passo dietro l'altro, di mettere il Paese davanti al fatto compiuto e di rendere inevitabile la sua uscita dalla moneta unica. Ecco i mini-BOT; ecco la flat tax che scassa i conti pubblici ed ecco il nuovo scontro finale con la Commissione europea. Se però le cose stanno così, dovete dirlo agli italiani in modo trasparente, non nascondendovi dietro un dito, e dovete sapere che noi non ve lo permetteremo. L'Italia è di fronte a un bivio, signor Presidente: questa politica economica ci porta dritti verso la procedura di infrazione, che vuol dire stare sotto la tutela dell'Europa per anni; l'esatto contrario della sovranità nazionale che dite di voler difendere e, in particolare, la procedura di infrazione vuol dire una nuova stagione di austerità. Dite di voler fare espansione, ma ci state portando dritti verso una stagione di nuovi tagli. Signor Ministro, noi, in questi giorni e anche oggi, abbiamo sentito da lei e dal Presidente del Consiglio delle parole di buon senso. Certo, sono parole simili a quelle che avevamo ascoltato nell'estate del 2018, quando lei aveva promesso di opporsi a manovre insostenibili e, poi, abbiamo visto come è andata a finire. Badate la replica di questa sceneggiata non ce la possiamo permettere. La verità è che il Governo e la maggioranza sono al capolinea. Prendetene atto prima di fare ulteriori danni, prima di mettere il Paese in una strada senza ritorno.
2019-06-12	LN	BergesioGiorgioMaria	Signor Presidente, rappresentanti del Governo, colleghi senatori, quando parliamo di questo argomento, cioè della cimice marmorata asiatica, non parliamo di un semplice insetto ma di un gravissimo flagello per l'agricoltura nazionale. Lo sappiamo che è originaria, come è stato detto in precedenza, dell'estremo Oriente, però può causare gravi danni su oltre 300 specie di piante. In Cina ha causato danni per oltre un miliardo di dollari, poi si è diffusa a Taiwan, in Giappone e in Corea del Sud per raggiungere gli Stati Uniti nel 1998, dove è stata prontamente individuata, però, come è stato detto prima anche dai colleghi, ha devastato migliaia di ettari di frutteti. La cimice è apparsa in Europa nel 2004. In Italia è stata ritrovata nel 2012 appena fuori Modena. Un anno dopo aveva già colpito intere aziende agricole, interi terreni e territori del Piemonte, Lombardia, Veneto e Friuli, dove ha praticamente distrutto nel tempo il 40 per cento dei raccolti; si andava dalla soia, alla frutta, all'uva. Stagione dopo stagione, la situazione è sistematicamente e inesorabilmente peggiorata. La puntura della cimice avviene nella fase di sviluppo del frutto, crea delle fossette e delle aree necrotiche sulla superficie; se avviene invece nella fase di maturazione crea malformazioni che rendono il frutto deprezzato innanzitutto e non commercializzabile. È un pericolo perché mette a rischio le coltivazioni di pere e di kiwi che rappresentano per il nostro Paese colture di punta a livello di mercato anche mondiale. L'Italia è il primo paese al mondo per la coltivazione di kiwi e il terzo produttore di pere dopo Cina e Stati Uniti secondo i dati che sono stati mandati dal centro servizi ortofrutticoli. Coldiretti ha già quantificato i danni della cimice in un miliardo di euro, che non sono poca cosa. Particolarmente grave è oggi la situazione anche in Piemonte, dove l'insetto è in grado di attaccare, tra l'altro, una coltura importante come quella del nocciolo, così preziosa per l'economia locale. Già nel corso del 2017, nonostante l'applicazione di più trattamenti insetticidi, l'elevata presenza di cimice asiatica in alcune Regioni italiane ha fortemente compromesso la qualità della produzione corilicola. Per far fronte a questo attacco alle colture agrarie, e in particolare come dicevo prima per il nocciolo, in Piemonte è stato costituito l'Osservatorio cimice asiatica all'inizio del 2018 che ha rilevato un incremento delle segnalazioni di moria sia di corileti di recente impianto, cioè quelli che vanno da uno a quattro anni, sia negli impianti più anziani dai sei agli otto anni, che si sono rivelate molto, molto elevate. Ecco perché noi chiediamo oggi al Parlamento un intervento rapido e che il Paese corra ai ripari. Come è stato dei confermato nel ciclo di audizioni in Commissione agricoltura, l'uso degli antiparassitari, che peraltro non è certamente privo di conseguenze per l'ambiente e la salute, si è rivelato uno strumento di contrasto scarsamente efficace. Tra le tecniche di lotta più promettenti ci potrebbe essere l'utilizzo di questi antagonisti naturali, della cosiddetta vespa samurai. La lotta biologica, lo ricordo qui, è una tecnica preziosa per la nostra agricoltura, che tutela i produttori ma soprattutto tutela il consumatore finale e anche in Italia non è sempre stata utilizzata come altrove, a causa, come è stato detto anche in precedenza, di un quadro normativo contraddittorio che paradossalmente avrebbe invece potuto preservare l'ambiente. Tra le poche eccezioni, è stato ricordato prima molto bene dal collega Bruzzone, è da ricordare l'esperienza di contrasto al cinipide del castagno, un imenottero che rischiava di distruggere la castanicoltura da frutto e di creare grave pregiudizio ai castagneti che caratterizzano gran parte del nostro patrimonio boschivo. Questo parassita è stato efficacemente contrastato senza l'uso di fitofarmaci, ma semplicemente introducendo il suo antagonista, il che ha consentito di affrontare, nel pieno rispetto dell'ambiente, un'emergenza che rischiava di provocare conseguenze drammatiche. Era infatti in vigore il decreto del Presidente della Repubblica n. 357, che aveva recepito in Italia in termini eccessivamente restrittivi la cosiddetta direttiva habitat; l'articolo 12 vieta tassativamente l'introduzione in Italia di specie e popolazioni non autoctone, come è già stato detto in precedenza. Questo Governo si è opportunamente mosso - ringrazio, a questo proposito, il Sottosegretario e tutto il Governo - e lo scorso 9 aprile ha approvato una nuova formulazione dell'articolo 12, che ora prevede che anche in Italia si possa, in presenza di motivate ragioni di interesse pubblico, derogare al divieto di introduzione di specie o popolazioni non autoctone, sulla base sia di studi che evidenzino l'assenza di effetti negativi sull'ambiente sia comunque di monitoraggi importanti. La nuova normativa, approvata con grande celerità, prevede però una procedura articolata; è quello che noi andiamo ad evidenziare oggi invitando ad attuarla al più presto. È infatti necessario che il Ministero dell'ambiente adotti un decreto che fissi i criteri per l'immissione in natura delle specie e popolazioni non autoctone. Questa entrata a regime rischia di rinviare di troppi mesi l'avvio concreto della sperimentazione della vespa samurai (e dunque l'azione di contrasto alla cimice) e di non consentire un intervento rapido già magari in questa stagione agricola. Potrebbe essere troppo tardi se aspettiamo ancora un po' di tempo. Per questa ragione la Commissione agricoltura - di cui ringrazio il Presidente e tutti i componenti - ha lavorato bene e ha trovato una sintesi all'unanimità, in un documento che portiamo in Aula e la cui approvazione qui oggi è importantissima. Oggi l'Aula è chiamata alla medesima approvazione già espressa dalla Commissione agricoltura. Non abbiamo più tempo da perdere: gli ultimi rilevamenti, nei diversi siti monitorati, sullo stato dello svernamento della cimice asiatica hanno dimostrato che le fuoriuscite, da inizio marzo fino al mese scorso, risultano pari a oltre il 27 per cento; un dato superiore a quello verificatosi l'anno scorso. La sintesi delle fonti che emettono previsioni meteorologiche segnalano che queste prime due settimane di giugno sono state e saranno caratterizzate da un graduale e continuo incremento delle temperature, minime e massime, e da un regime, in termini di pioggia, al di sotto della media stagionale; questo è il contesto ideale perché la cimice faccia danni. Oltre a ringraziare naturalmente tutti quelli che sono intervenuti e l'apporto dato da tutti i Gruppi, dico semplicemente che anche e soprattutto gli istituti di ricerca e sperimentazione hanno fatto bene il loro lavoro. Ci siamo avvalsi di documentazione importante - tra cui quella fornita dal Crea - dando valore al lavoro di monitoraggio e di lotta nei confronti di questo dannoso insetto. Giochiamo d'anticipo e usiamo l'intelligenza che ci è propria; è necessario fare blocco e dare una risposta pronta. Possiamo e dobbiamo fare presto; per riuscirci è necessario il voto di oggi. Per questo il nostro Gruppo (Lega-Salvini Premier-Partito Sardo d'Azione) voterà convintamente a favore di questa preziosa e determinante risoluzione, per gli agricoltori e per tutti gli italiani.
2019-06-12	LN	BruzzoneFrancesco	VOCI DAL GRUPPO PD: Viva il capriolo! BRUZZONE (L-SP-PSd'Az). Chi pagherà i tanti e ingenti danni? Lo dico agli amministratori piemontesi: sicuramente non li pagherà la giunta Chiamparino e continueranno a non pagarli i sostenitori di folli estremismi animalisti che portano anche a questo tipo di disastri. FARAONE (PD). Viva il lupo! BRUZZONE (L-SP-PSd'Az). Bravo! In questo Paese urgono risoluzioni come quella che stiamo discutendo, ma urge anche la modifica di una legge del 1992, la n. 157 sulla protezione della fauna selvatica, che deve diventare una legge per la gestione della fauna selvatica. L'ambiente dal 1992 è cambiato: bisogna adeguare la legge proprio in questo Paese, dove la concentrazione di fauna selvatica è tra le più alte in Europa. Spero che questa riflessione - che comunque, dai tentativi di interruzione rispetto a questo intervento, mi pare di aver capito che un effetto lo abbia già provocato - possa servire da provocazione per prendere atto finalmente della realtà da parte di tutti, anche da parte di alcuni colleghi che sono in quest'Aula e non solo e che hanno responsabilità più importanti.
2019-06-12	LN	VallardiGianpaolo	Signor Presidente, colleghi senatori, questa relazione accompagna la risoluzione che impegna il Governo su due punti, a conclusione dell'affare assegnato sull'invasione della cimice marmorata asiatica ( Halyomorpha halys ). La Commissione agricoltura si prefigge l'obiettivo di offrire al Governo e al Parlamento un approfondimento sulle problematiche legate all'invasione della cimice marmorata asiatica, un insetto particolarmente infestante proveniente da Cina, Giappone, Taiwan e Corea, che negli ultimi anni ha colpito molte Regioni del nostro Paese, soprattutto nel Nord Italia, e che si sta però progressivamente diffondendo anche nel Centro Italia e in tante altre Regioni del nostro Paese. La cimice asiatica è un insetto dannoso a piante, frutti e semi ed è originaria dell'Asia orientale. A metà degli anni Novanta del secolo scorso è stata rinvenuta negli USA e dal secondo millennio anche in Europa. Recenti segnalazioni arrivano anche dal Sud America (Cile) e dai punti d'ingresso di altri Paesi, ad esempio la Nuova Zelanda e l'Australia. Nelle aree di nuova introduzione la specie si è diffusa con una rapidità che fa veramente attirare l'attenzione, arrecando danni consistenti a tutti i settori dell'agricoltura. Gli interventi di lotta su scala globale sono ad oggi incentrati essenzialmente sull'utilizzo di prodotti chimici, con utilizzo di principi attivi a largo spettro, che si sono però rivelati fondamentalmente inefficaci; questi prodotti hanno di conseguenza gravi ricadute sui sistemi produttivi colpiti dalla cimice. Per questi motivi si stanno cercando strumenti e metodi alternativi di controllo, tenendo ben presente che le potenzialità di sviluppo di questa cimice rendono ogni azione di lotta molto complessa. La cimice asiatica è infatti un insetto polifago (onnivoro, cioè mangia di tutto), che riesce a svilupparsi sia su piante erbacee, annuali e pluriennali, ortive e cereali, sia su frutteti e piante arboree e arbustive, nutrendosi di frutti di tutti i tipi. L'insetto inoltre è un ottimo volatore da adulto e un buon camminatore negli stadi giovanili, quindi si sposta dappertutto, compiendo continui spostamenti tra aree coltivate e vegetazione spontanea. Lo stesso ministro delle politiche agricole alimentari, forestali e del turismo Centinaio, in risposta ad una specifica interrogazione in Assemblea il 18 ottobre 2018, ha confermato tali indicazioni, precisando che il Consiglio per la ricerca in agricoltura e l'analisi dell'economia agraria (Crea) era stato identificato come istituto di supporto per gli approfondimenti degli aspetti scientifici della lotta all'insetto. Inoltre, per quanto riguardava l'utilizzo degli antagonisti naturali provenienti dal territorio di origine della cimice, il ministro delle politiche agricole alimentari, forestali e del turismo Centinaio aveva già autorizzato ad introdurre, in condizioni di quarantena e per soli motivi di studio, la specie ritenuta più efficace a livello mondiale, la cosiddetta vespa samurai ( Trissolcus japonicus ), per condurre i necessari studi, in particolare sull'impatto ambientale negli agrosistemi nazionali, mentre lo stesso Crea proseguiva le ricerche su tutti gli antagonisti naturali della cimice attivi sul territorio nazionale. In quell'occasione il Ministro ha spiegato che l'introduzione in Italia della vespa samurai e di altri insetti non autoctoni poteva avvenire solo per motivi di studio, essendovi un preciso divieto di introdurre - è questa la tematica che trattiamo oggi - sul territorio nazionale specie o popolazioni non autoctone (la cosiddetta direttiva habitat ). Al fine di approfondire la questione, tra novembre e dicembre 2018, la 9ᵃ Commissione ha quindi avviato un ciclo di audizioni nell'ambito dell'affare assegnato, interpellando i competenti organismi scientifici, tra i quali il sopracitato Consiglio per la ricerca in agricoltura, la Fondazione Agrion e il Servizio fitosanitario nazionale. Tutti i soggetti auditi, e in particolare il Crea, hanno confermato in maniera unanime la sostanziale inefficacia nel controllo della cimice marmorata asiatica dell'utilizzo di prodotti chimici e di sistemi alternativi quali reti o trappole antinsetto poste sulle coltivazioni. La strategia ritenuta più efficace, all'esito degli studi e degli esperimenti condotti, è stata quindi individuata negli interventi di lotta biologica classica, utilizzando antagonisti naturali della cimice marmorata asiatica provenienti dalla sua area di origine, quindi l'estremo oriente, in particolare la Cina. Infatti, come detto in precedenza, gli antagonisti autoctoni già presenti in Italia non si sono dimostrati in grado di contrastare in maniera significativa questo insetto. Il Crea e gli altri organismi scientifici hanno quindi evidenziato le buone capacità di contenimento della cimice asiatica dimostrate in particolare dalla già citata vespa samurai. Malgrado il nome, questo insetto dell'ordine degli imenotteri, grande poco più di un millimetro, nulla ha a che vedere con le vere vespe e non presenta particolari controindicazioni (peraltro alcune varietà sono già state avvistate nel nostro Paese). Essa è in grado di contenere in maniera incisiva la diffusione della cimice, andando a parassitare le sue uova: in Cina riesce a raggiungere percentuali di parassitazione superiori al 70-80 per cento sulle uova della cimice asiatica. Pur in presenza di risultati positivi in laboratorio, il Crea non può tuttavia procedere alle necessarie sperimentazioni in campo a causa del già ricordato divieto di introduzione di specie non autoctone contenuto nella direttiva habitat, che in Italia, a differenza degli altri Paesi europei, è stata recepita in termini eccessivamente rigidi, privando così il nostro Paese di uno dei più importanti strumenti di contrasto alla diffusione di specie esotiche invasive, che si basa appunto sull'uso di antagonisti naturali. Tutti i soggetti auditi in 9ᵃ Commissione hanno quindi concordemente sottolineato la necessità di eliminare il suddetto divieto attraverso una modifica dell'articolo 12 del regolamento, di cui al decreto del Presidente della Repubblica n. 357 del 1997, ricordando che tale questione si era posta già da molti anni e che il Ministero dell'ambiente e della tutela del territorio e del mare aveva già predisposto a tal fine uno schema di regolamento (sotto forma di decreto del Presidente della Repubblica), al momento ancora in attesa dell'approvazione definitiva. La Commissione ha poi ulteriormente approfondito il tema attraverso una specifica interrogazione rivolta al Ministro dell'ambiente e della tutela del territorio e del mare, per conoscere lo stato di avanzamento dell' iter di approvazione del suddetto decreto di modifica. Nella seduta della 9ᵃ Commissione del 29 novembre 2018 è emerso che lo schema di decreto aveva acquisito i pareri della Conferenza permanente per i rapporti tra lo Stato, le Regioni e le Province autonome di Trento e di Bolzano (in data 10 maggio 2018) e del Consiglio di Stato (in data 20 settembre 2018) e si stavano quindi concludendo le ultime verifiche tecniche ai fini della deliberazione definitiva del Consiglio dei ministri. Nel frattempo, l'urgenza della modifica della direttiva habitat è stata segnalata da più parti, anche in relazione ad altre questioni, ad esempio nell'indagine conoscitiva conclusa il 21 febbraio 2019 presso la Camera dei deputati sull'emergenza legata alla diffusione della Xylella fastidiosa, per consentire la lotta biologica come modalità di contrasto alla diffusione degli insetti vettori del batterio. Finalmente, il 4 aprile 2019 il Consiglio dei ministri ha approvato in via definitiva il decreto del Presidente della Repubblica di modifica dell'articolo 12 del regolamento di cui al decreto del Presidente della Repubblica n. 357 del 1997, autorizzando pertanto anche in Italia, in presenza di motivate ragioni di interesse pubblico, deroghe al divieto di introduzione di specie o popolazioni non autoctone, sulla base sia di studi che evidenzino l'assenza di effetti negativi sull'ambiente, sia di appositi criteri e fatti salvi i necessari controlli. Va tuttavia osservato che il nuovo articolo 12 prevede una procedura particolarmente articolata e complessa per l'avvio concreto degli interventi di lotta biologica, dovendosi prima adottare, entro sei mesi dall'entrata in vigore del regolamento di modifica, un decreto del Ministero dell'ambiente e della tutela del territorio e del mare che fissi i criteri per l'immissione in natura delle specie e popolazioni non autoctone. Sulla base dei suddetti criteri, a fronte di una specifica richiesta delle Regioni, delle Province autonome o degli enti di gestione delle aree protette nazionali, il Ministero può poi autorizzare l'immissione, previa valutazione di uno specifico studio che escluda qualsiasi rischio per la conservazione delle specie e degli habitat naturali. Tale procedura, che mira giustamente a prevenire qualsiasi eventuale effetto negativo derivante dall'immissione degli organismi non autoctoni nell'ambiente, rischia però di allungare eccessivamente i tempi per l'avvio concreto delle sperimentazioni in campo della vespa samurai, che quindi non potrebbe svolgere la sua azione di contrasto alla cimice asiatica nella stagione agricola in corso - qui sta il problema - con grave danno per le coltivazioni interessate da questo flagello. Per tali ragioni, la Commissione agricoltura ha ritenuto opportuno formulare la risoluzione in esame, al fine di segnalare al Governo la necessità, fatti salvi tutti i necessari controlli, di procedere celermente con l' iter di attuazione della nuova disposizione. La risoluzione, approvata all'unanimità dalla Commissione nella seduta del 16 aprile 2019 e che ora si sottopone all'esame di questa Assemblea, impegna quindi il Governo a dare la massima priorità all'adozione del decreto ministeriale previsto dal nuovo articolo che fissa i criteri per l'immissione di specie e popolazioni non autoctone sul territorio italiano L'appello che rivolgo, sia al Ministero dell'ambiente, sia al Governo, è a far sì che non accada quel che accadde duecento anni prima di Cristo, ovvero che mentre a Roma si discuteva, Sagunto cadde. A quel tempo c'erano gli elefanti, che sicuramente creavano più danni delle cimici, ma vi assicuro che per chi le ha provate, soprattutto per gli agricoltori di questo Paese, le cimici, anche se non sono le cavallette, sono sicuramente un flagello di Dio. Rivolgo pertanto un accorato appello per l'approvazione di questa risoluzione.
2019-06-12	M5S	AbateRosaSilvana	Signor Presidente, onorevoli colleghi, lo scorso 4 aprile il Consiglio dei ministri ha approvato, in esame definitivo, un regolamento, da adottare mediante decreto del Presidente della Repubblica, che modifica la disciplina relativa alla conservazione degli habitat naturali e seminaturali, nonché della flora e della fauna selvatica, di cui al decreto del Presidente della Repubblica 8 settembre 1997, n. 357. Un decreto, quest'ultimo, che inciderà - sotto il profilo normativo - anche nella lotta alla cosiddetta cimice marmorata asiatica. La prima segnalazione in Italia di questo insetto marroncino-grigio lungo due centimetri risale al 2012, come diceva il collega Vallardi, in Emilia-Romagna. Originaria dell'estremo Oriente e di recente introduzione in Italia, nell'arco di tre o quattro anni ha causato ingenti danni alle coltivazioni frutticole, orticole e cerealicole. Infatti, le punture di suzione praticate da adulti e degli stadi giovanili su organi vegetativi e sui frutti provocano la comparsa di ingiallimenti, arresti di sviluppo, deformazioni e necrosi. I danni maggiori sono segnalati su alcune varietà di pero e sul nashi (pero giapponese), su nettarine e ciliegie e diverse varietà di mele. In alcune aree corilicole, gli attacchi determinano alti livelli di cimiciato anche nelle nocciole. In campo orticolo, i danni interessano soprattutto le coltivazioni di peperone, mentre tra le colture estensive i danni maggiori si registrano sulla soia e sul mais di secondo raccolto. Nei comparti sopracitati, in alcuni casi, le perdite economiche sono gravissime, fino a toccare l'80 per cento del raccolto e, a volte, anche il 100 per cento. Non avendo limitatori naturali specifici nel nostro continente, questa cimice si sta diffondendo velocemente in nuove aree, attraverso un progressivo incremento. Ci giungono notizie che vengono addirittura invase anche le case. La lotta diretta con insetticidi per la protezione delle colture non risulta agevole, sia per il fatto che non tutte le sostanze attive risultano efficaci, sia per la necessità di rispettare gli interventi di sicurezza dei formulati usati e, infine, per l'elevata mobilità di questi piccoli insetti adulti. Spostandosi velocemente tra ambienti naturali, comprese piante forestali e spontanee e colture agrarie, la cimice riesce a sfuggire in parte agli interventi insetticidi, per poi ricolonizzare nuovamente le coltivazioni trattate. Si tratta, dunque, di un insetto particolarmente fastidioso e dannoso, oltre che per le colture agrarie, anche per orti e frutteti famigliari. C'è però un nemico formidabile: la vespa samurai. La Commissione agricoltura del Senato ha approvato all'unanimità, ad aprile, una risoluzione che impegna il Governo a dare la massima priorità nell'adozione di un decreto ministeriale per l'immissione in Italia di specie e popolazioni non autoctone di organismi antagonisti di insetti alieni. E, nel testo, si raccomanda, in particolare, di accelerare quanto più possibile le altre fasi dell' iter autorizzatorio, anche in considerazione dell'ampia sperimentazione già condotta sulla vespa samurai. Originaria dell'Asia orientale, ma ormai presente in Europa e in America, anche a causa delle variazioni climatiche, la vespa samurai - così nominata per l'origine giapponese e l'aggressività degna dei leggendari guerrieri del Sol Levante - sconfigge l'avversaria alla radice, depositando le uova direttamente in quelle della cimice e uccidendole appena le larve si sviluppano. La cimice asiatica è solo l'ultima delle tante specie alloctone che hanno preso la residenza nel nostro Paese e devastato l'ambiente, dalla Xylella alla coccinella arlecchino. Se la vespa alloctona non troverà, a sua volta, dei predatori naturali, potrebbe finire con l'estinguere non solo le cimici, ma anche altri insetti, innescando una sorta di effetto domino nel ciclo della vita: una reazione a catena sull'ecosistema. Bisogna quindi evitare che specie alloctone diventino invasive quando, cioè, nei territori in cui è stata introdotta, si espande rapidamente (rispetto ai tempi dell'evoluzione naturale), creando impatti tangibili su altre specie ed ecosistemi. L'ordine del giorno G1, da me presentato, ha proprio questo scopo: far valutare al Governo, nel rispetto dei vincoli derivanti dall'ordinamento comunitario e con particolare riferimento all'azione di contrasto alla cimice marmorata asiatica mediante la cosiddetta vespa samurai quale antagonista naturale, la previsione di una specifica azione di monitoraggio con cadenza annuale al fine di garantire una periodica informazione circa le condizioni di inserimento della vespa samurai nel territorio nazionale e un controllo dello stato di emergenza fitopatologica scongiurando eventuali effetti pregiudizievoli agli habitat naturali, alla flora e alla fauna.
2019-06-12	M5S	PiarulliAngelaAnnaBruna	La pubblicità on line degli esiti delle visite effettuate da parte di tale Nucleo contribuirà ad evitare il ripetersi di condotte non legittime e a mutuare quelle legittime e virtuose. Il dirigente, in caso di mancata ottemperanza alle indicazioni, potrà risponderne disciplinarmente, ma con questo disegno di legge si cerca di mettere lo stesso dirigente nelle condizioni migliori per poter raggiungere risultati concreti, con specifici stanziamenti inerenti risorse umane e strumentali. A questo proposito, risulta molto importante lo sblocco delle assunzioni in modo da assicurare il turnover all'interno della pubblica amministrazione, per cui ogni pensionato verrà sostituito da un neoassunto, diversamente da ciò che è avvenuto sino ad oggi. Le pubbliche amministrazioni, infatti, non avevano all'interno giovani in quanto la maggior parte dei concorsi erano bloccati. Non si può pensare di far funzionare una macchina così articolata senza fondi, personale e apparecchiature, per cui è necessario garantire un ricambio generazionale mirato e di qualità, dando soprattutto risalto alle figure professionali nuove, che potranno portare a compimento il processo di dematerializzazione e di digitalizzazione, assumendo esperti nell'informatica, nella contrattualistica pubblica e nel controllo di gestione, esperti nell'impiego dei fondi europei. Non possiamo tralasciare, infatti, che oggi molti fondi sono stati restituiti all'Europa proprio per mancanza di figure specializzate. Rilevante è l'istituzione dell'albo nazionale per i componenti delle commissioni esaminatrici, da cui si potrà attingere in maniera trasparente e imparziale, che potrà restare valido per tre anni prorogabili per ulteriori tre anni e, quindi, sarà garantita anche una effettiva rotazione. Né si può far finta di non essere a conoscenza degli innumerevoli episodi di cronaca che attestano una delle piaghe della pubblica amministrazione, e cioè la condotta grave delle attestazioni false in servizio, per cui si ritiene più opportuno, sia per i cittadini, sia per i colleghi dipendenti, prevedere forme di controllo più sofisticate e adeguate ai tempi, così come sistemi di verifica biometrica dell'identità, nonché l'installazione di apparecchi di videosorveglianza, fermo restando che tali strumenti debbono avere carattere non punitivo ma soprattutto preventivo e consentire di avere certezza delle condotte. Il provvedimento al nostro esame serve a tutelare i tanti dipendenti pubblici virtuosi, che rappresentano la maggioranza e che a causa di colleghi disonesti, i cosiddetti furbetti del cartellino, vengono accusati e ingiustamente bollati come fannulloni. Il pubblico dipendente è un soggetto qualificato che gode di una posizione privilegiata basata sul rapporto fiduciario, per cui deve rispettare gli obblighi non solo giuridici ma anche e soprattutto morali. Per questi motivi, non sono accettabili le critiche su questo disegno di legge che mira a rendere la pubblica amministrazione più efficiente, cercando di far star meglio i dipendenti e la collettività tutta.
2019-06-18	FI	StabileLaura	Un medico in prima assunzione riceve circa la metà dello stipendio dei colleghi dell'Europa occidentale e questo non incoraggia i giovani a lavorare nel servizio sanitario pubblico. I contratti sono fermi da anni ed è necessario rimuovere alcune norme che bloccano i fondi destinati agli stipendi dei medici, in modo da riuscire a rendere attrattivo il lavoro del servizio sanitario pubblico premiando il merito e compensando il disagio.
2019-06-18	M5S	AbateRosaSilvana	Tutti gli interventi proposti si configurano come provvedimenti normativi straordinari, assunti per un periodo temporale limitato a diciotto mesi, con i quali si intende accompagnare la sanità calabrese verso situazioni amministrative normali - e lo sottolineo ancora: normali - perché in Calabria, in primis nel settore sanitario, manca la normalità. Oltre al pacchetto di misure che commissariano in toto la sanità calabrese, il decreto-legge prevede molte altre norme di interesse nazionale per la sanità, di cui gran parte interessa il personale, dalla spesa alla formazione. Ci sono poi norme per la nomina dei dirigenti di ASL e ospedali, prevedendo una inedita graduatoria di merito e altre misure sui farmaci. Prima ho parlato di normalità, ora di merito: concetti che al mondo d'oggi sanno sempre più di straordinario quando dovrebbero essere ovvi. Potrei continuare con dati e numeri ma voglio portare qui la voce e il pensiero di tanti calabresi. Finalmente con questo decreto-legge sentiamo parlare di Calabria, ma non per continuare a spolparla o renderla l'ultima Regione dell'Europa, così come da quarant'anni a questa parte hanno fatto uomini e politici di centrodestra e - ahimè - anche di centrosinistra che si sono succeduti al governo della Regione. Testimonianza emblematica di quello che dico è proprio lo stato attuale della sanità nella mia Regione, e tutto ciò per una serie di devianze ed atti indefinibili posti in essere da uomini e politici senza scrupoli che operano ormai da anni in Calabria. Qui io mi onoro di rappresentare la Calabria laboriosa ed onesta che alza la testa e dice basta. Rappresento la Calabria del cambiamento, del Governo del cambiamento, che ha finalmente portato la legalità nella sanità calabrese. Ritengo che questo decreto-legge sia una vera e propria rivoluzione, e dal primo momento in tanti lo hanno definito coraggioso. Il decreto-legge che stiamo per convertire dimostra che lo Stato c'è e deve esserci, e che non fa orecchie da mercante al grido disperato di tanti malati e delle loro famiglie. È uno Stato che si affianca alla Regione Calabria (e alle Regioni in genere) ed esercita una competenza concorrente per porre fine a un disastro senza precedenti, generato da Governi di centrodestra, prima, e di centrosinistra, dopo. In Calabria, quotidianamente si chiudono reparti negli ospedali e vi sono gravi ritardi nella costruzione di nuovi. Fra tutti, quello della Sibaritide, che dovrebbe portare un po' di sollievo all'area jonica-cosentina, spogliata di tutti i servizi sanitari che hanno costretto i calabresi a una immigrazione per scopi sanitari e per questioni di salute, mentre la sanità calabrese continua a salire agli onori della cronaca per gli scandali che la investono ed è diventata un bancomat per il malaffare e i corrotti. Chi ne ha risentito sono, naturalmente, i cittadini che si sono visti chiudere ospedali e strutture perché non ci sono medici, infermieri e soldi per gli acquisti delle più semplici forniture. Il decreto-legge al nostro esame ha dato fiducia e speranza a questa mia terra massacrata. Orgogliosamente appartengo a quel Governo del cambiamento che, con un atto che resterà nella storia, ha deciso di scendere in Calabria con tutto il Consiglio dei ministri e ha dimostrato con i fatti che la Calabria esiste e va tutelata. Ha dimostrato che finalmente lo Stato è presente anche in Calabria. Invito, allora, davvero tutte le forze politiche presenti in Senato a votare questo decreto-legge, che darà speranza a tanti che soffrono in Calabria per assenza di sanità. La nomina del commissario ad acta, il generale Saverio Cotticelli, nel dicembre 2018 è stato il primo passo voluto dal Governo del cambiamento per riportare normalità e tanta competenza in Calabria. Concludo, ringraziando il ministro Grillo e tutto il Governo del cambiamento a nome di tanti calabresi.
2019-06-19	FI	MasiniBarbara	Presidente Conte, a breve lei andrà a rappresentare il Governo al prossimo Consiglio europeo. È un appuntamento che non si presenta sotto i migliori auspici. Non invidio il suo compito, come spesso non invidio il suo sistema nervoso, costantemente e deliberatamente sottoposto a stress da alcuni rappresentanti della sua maggioranza. Quando si tratta infatti di situazioni delicate e complesse, come quella che potremmo trovarci a dover affrontare, più che la tracotanza, servono saggezza, concretezza e buon senso. D'accordo, la casa comune europea può talvolta stare stretta, ma è comunque bene essere consapevoli che quel tetto comune ci è necessario, date le sfide globali che ci attendono. Tuttavia, per stare sotto quel tetto e per starci chiedendo poi ragionevolmente che i tecnicismi esasperanti vengano smussati e regolati con visione rinnovata, bisogna far sì che non si trovi la porta di casa chiusa, con un bel cartello con su scritto «Io non posso entrare»: si badi bene, ho detto «Io non posso entrare» e non «Tu non puoi entrare», perché a quell'isolamento ci state condannando voi e non gli altri. Ma quell'io è anche un noi (noi tutti qui, noi italiani) ed è un noi che diventa un voi nel momento in cui ci rappresentate in questo modo. Mi permetta di dire che ci rappresentate male, perché in un Paese dove servono come linfa vitale le infrastrutture un giorno sì e un giorno no dite di non avere le idee chiare su questo tema. Ci rappresentate male perché l'Italia è in ritardo nella sfida relativa ai cambiamenti climatici, quando invece dovremmo agire con un ruolo di primo piano senza nessun tentennamento, con sguardo attento alla ricerca, alle fonti rinnovabili, all'efficientamento energetico dei processi produttivi; male perché, a mio avviso, vengono espressi con estrema leggerezza concetti economici e di politica estera che fanno danno ai mercati e quindi ai risparmi, agli investimenti, ai mutui degli italiani. Infatti, signor Presidente del Consiglio, è reale la necessità di riformare le regole europee nel settore economico, ma non mentre la partita è in corso. Siamo dinanzi a una procedura d'infrazione, sarebbe la prima volta per l'Italia e nessuno in questa sede si augura che abbia un seguito, e che risposta state dando? Un ex Ministro del suo Governo che in questo momento ricopre un ruolo istituzionale fondamentale ha dichiarato che il debito al 200 per cento del PIL è sostenibile; ma se ciascuno italiano già paga solo per gli interessi dell'attuale debito 2,50 euro al giorno, considerando quella cifra per trecentosessantacinque giorni l'anno per 60 milioni di italiani, io mi metto una mano sul cuore e tanto sostenibile non mi sembra. Vi è poi la vicenda dei mini-BOT. A me personalmente non sembrava il momento migliore per lanciare quest'ulteriore provocazione, comunque vorrei capire che natura hanno, se sono denaro o titoli di debito. Posto che in ogni caso si tratta di nuove spese messe in cassa e quindi di nuovo debito pubblico, la domanda principale è se possiamo permetterci di aumentare il debito non tanto o non solo per le sanzioni europee, quanto perché sarebbe una dimostrazione della nostra incapacità di controllare la finanza pubblica, con il conseguente effetto di un bel salto in alto dello spread e con buona pace di chi ha un mutuo da pagare. Ciò premesso, se fosse denaro contante sarebbero vietati, dato che la politica monetaria è di competenza della BCE; se invece si tratta di titoli di credito, dato che nessuno può essere costretto a sobbarcarsi un debito altrui dovrebbero essere accettati dal creditore, ma è un'operazione che a me sembra abbastanza complessa: chi, infatti, vorrebbe essere pagato con promesse invece che con denaro sonante? Si dirà che lo Stato potrebbe imporne l'accettazione con la forza, ma a parte il segnale abbastanza devastante di una simile imposizione da economia di guerra, chi incassa il mini-BOT correrebbe subito in banca per farselo cambiare in euro veri e in quel momento avrebbe un'amara sorpresa perché la banca gli rimetterebbe il costo del rischio, che non so quanto potrebbe costare (dipenderà dalle circostanze), ma di sicuro il creditore subirà una bella tosatura. Inoltre saranno tosati anche tutti i contribuenti del Belpaese, perché l'abbattimento del valore del bottino - preferisco chiamarlo bottino più che mini-BOT - si rifletterà in un analogo abbattimento del valore dei BOT veri, impoverendo dalla notte al giorno milioni di risparmiatori italiani che hanno affidato i frutti dei loro sacrifici allo Stato nell'illusione che fossero al sicuro. Signor presidente Conte, la fiducia nell'Europa non è più solo una clausola di stile, ma deve essere sentita come uno scudo potente alle spinte nazionaliste e antidemocratiche. L'Europa deve cambiare, sì, ma per affrontare le sfide che ci sono dinanzi, come la riforma del welfare e la risposta alla quarta rivoluzione industriale, futuro banco di prova di un rinnovato e ambizioso riformismo europeo al quale qui nessuno vuole rimanere estraneo. Per questo serve una ricetta reale e credibile agli occhi degli italiani e degli europei e confacente alle nostre tasche. Bisogna quindi che la linea del Governo cambi. Concludo con una citazione di Lichtenberg: non possiamo certo dire se la situazione sarà migliore quando sarà cambiata, ma possiamo dire che per diventare migliore deve cambiare.
2019-06-19	FI	PichettoFratinGilberto	Signor Presidente, l'Italia si presenta al Consiglio europeo dei prossimi giorni 20 e 21 giugno in una condizione molto più problematica degli altri Paesi partner, a cominciare dalla stretta applicazione dell'ordine del giorno che il presidente Conte ci ha illustrato. Mi riferisco alla prima partita, quella degli equilibri istituzionali e dei conseguenti ruoli che il terzo grande Paese d'Europa deve avere; al quadro di finanza pluriennale, ossia al fatto di andare a discutere i prossimi sette anni di programmazione europea senza la Gran Bretagna e, quindi, con quote diverse. I miei colleghi hanno già trattato, nei loro interventi, una parte degli altri temi elencati dal presidente Conte, come la questione clima e gli organismi europei. Anche se non in elenco - giustamente come ha rappresentato il presidente Conte - il ruolo del nostro Paese è strettamente legato al rischio di procedura di infrazione. Dalle nomine degli incarichi dipende quanto peso avrà il nostro Paese nel prossimo quinquennio di decisioni. Pensate al vantaggio che, nell'assoluto equilibrio e nell'equità, è venuto dalle decisioni del presidente Draghi alla Banca centrale europea in questi anni e che c'è stato per l'Europa del Sud, e quindi anche per l'Italia. E parlo di un vantaggio su un'equa scelta, e non sul favoritismo, e sulla sensibilità: se si è alla guida delle istituzioni europee si conosce l'intero sistema europea e non solo gli interessi di alcuni. Il mandato che noi vogliamo dare comunque al presidente Conte, pur da una posizione di opposizione, è di evitare l'isolamento che corriamo per ragioni di rischi politici provenienti dal modello di maggioranza di questo Governo. Occorre scongiurare quella che può essere un'emarginazione e mantenere una forte posizione contrattuale. In questa trattativa, in questa definizione di relazioni si tratta anche di evitare la procedura di infrazione, che vuol dire determinare come si applicano le regole o comunque valutare come si modificano. Quindi, è una situazione contingente. Signor Presidente del Consiglio, noi siamo coscienti che la condizionedell'Italia si è aggravata nell'ultimo anno. Siamo coscienti della situazione nazionale politica, sociale ed economica del deficit e del debito e della tassazione progressiva non più adeguata ai tempi. Siamo coscienti del fatto che lei deve stare in equilibrio tra il bilancio dello Stato, con deficit e debito, l'economia del Paese che non sempre va alla pari col bilancio dello Stato (anzi, forse è in conflitto con il bilancio dello Stato) e le regole europee. Deve conciliare tutto questo sistema. Il tema non è solo svolgere la trattativa con l'Unione europea anche in spregio alle regole. Il tema è far valere una serie di condizioni che questo Paese può rappresentare. Il debito pubblico - come giustamente evidenziato in alcuni interventi - deve essere parametrato col debito privato: se l'Italia ha un alto debito pubblico, è anche conseguenza del basso debito privato. Lei deve avere prima di tutto un disegno di governo, poi viene il confronto. Non sono operazioni spot, quali potevano essere mini-BOT che creano debito. Piuttosto, mi permetta, Presidente, una piccola notazione. I giornali e i telegiornali di oggi parlano del dirompere della libra, una nuova moneta. È una questione molto seria, perché nel futuro la moneta sarà essenzialmente di quel tipo. Ma stiamo attenti: la moneta non dello Stato ma con il signoraggio privato è un ritorno al feudalesimo. Stiamo attenti. È forse un tema che l'Unione europea - ed è strettamente legato alle nostre valutazioni - deve assolutamente porsi. Caro Presidente, Forza Italia augura che lei possa impegnarsi nel mantenere alta la credibilità del nostro Paese, la credibilità degli italiani, per gli italiani, e la credibilità nei confronti dei mercati e dei partner europei. Per essere credibili dobbiamo investire. Il TAP non lo dobbiamo fare perché lo vuole l'America e la TAV non la dobbiamo fare perché lo vuole l'Europa: li dobbiamo fare perché sono nell'interesse nazionale, dell'Italia. Questo è il dato fondamentale. Dal momento che oltreconfine lei rappresenta l'Italia, e quindi non è più il Presidente della maggioranza ma è il Presidente di tutti noi, anche noi d'opposizione, le auguriamo, signor Presidente, pur votando contro la proposta di risoluzione che la maggioranza ha presentato e che non ci rappresenta, di trattare al meglio gli interessi della Nazione.
2019-06-19	FI	SacconeAntonio	Signor Presidente del Consiglio, oltre alla sua gentilezza e al suo garbo, avremmo auspicato che oggi ci mostrasse il suo vero volto. Lei chi è, il dottor Jekyll, l'europeista, o Mister Hide, il sovranista? Vede, per noi è assai arduo seguire tutte le vostre elucubrazioni in materia di economia; si immagini poi, per quanto concerne la vostra politica estera. State rigettando i trattati internazionali sul TAV, perché non volete farlo, ma per fortuna ci stanno pensando i piemontesi; state temporeggiando sul TAP e sottoscrivete persino un memorandum con la Cina per rafforzare la sua presenza in Italia e in Europa in cambio di un po' di arance. Cercate di tranquillizzare Washington, che introduce dazi che danneggiano le nostre aziende che esportano negli USA, e, allo stesso tempo, fate l'occhiolino ai russi, chiedendo l'eliminazione delle sanzioni. In sintesi, presidente Conte, questa è una Babele che rischia di far sprofondare la credibilità del nostro Paese nello scacchiere internazionale. Qualcuno aveva saggiamente suggerito di mettere sui comodini la foto di Matteo Renzi; noi vi suggeriamo di metterci anche quella di Mario Draghi, il Presidente della BCE, magari anche con un'aureola, visto che, ancora una volta, con le sue iniziative sostiene i risparmi degli italiani, affinché non vengano prosciugati dalle speculazioni non degli altri Paesi europei, bensì dei mercati liberi. Presidente Conte, lei con chi sta? Con Trump o con l'italiano Draghi? Non abbiamo alcun dubbio con chi stare, nonostante abbiamo pagato un prezzo altissimo nel 2011. Abbiamo gridato a gran voce che quest'Unione europea deve tornare a mettere al centro la persona umana e i suoi bisogni. Dinanzi al suo Governo, però, che aveva garantito un PIL dell'1,5 per cento nel 2019, per poi vederlo precipitare allo 0,3, e che fa deficit non per cancellare la povertà né per rilanciare gli investimenti e l'occupazione, ma per dare un reddito a poco più di 600.000 persone, lasciando nello sconforto gli oltre 4.000.000 di concittadini che avete illuso, perché questo avete fatto, rimane assai difficile, presidente Conte, difendere il suo Governo. In Europa, persino i vostri alleati sovranisti, a partire da Orbán, non vi credono più e anzi sono i più severi censori delle vostre politiche. Presidente Conte, siamo isolati. Mi permetta di dirle che oggi lei è ancora più isolato, con questa plastica rappresentazione dei Ministri che le siedono accanto. Avete suscitato speranze e sogni e oggi, come nei protagonisti del capolavoro di García Márquez, sprofondate nella solitudine. Vogliamo rimanere ottimisti, perché siamo convinti che prevarrà in Europa il sentimento della solidarietà tra i suoi membri: sia chiaro, però, non perché siamo troppo grandi per fallire, ma solo perché deve tornare lo spirito dei padri fondatori. Presidente Conte, non abbiamo alcun pregiudizio nell'affrontare nuovi strumenti finanziari, ma evitiamo di avventurarci su campi minati che i mercati, per come li state concependo, possono interpretare come un escamotage per Italexit. Se si vogliono accelerare i pagamenti dei debiti della pubblica amministrazione, anzitutto si faciliti la loro certificazione. Siamo anche aperti allo sfruttamento delle nuove tecnologie digitali, magari pensando a una criptovaluta fiscale che venga gestita con il sistema della blockchain (dibattito dal quale non ci sottraiamo). Presidente Conte, ho esordito citando un autore anglosassone e, per concludere, ne cito uno italiano che i nostri ragazzi e studenti, a cui va tutto il nostro incoraggiamento, stanno affrontando con la maturità. Sto parlando di Leonardo Sciascia, che, come lei ben saprà, ha diviso le persone che ha incontrato nella sua vita in cinque categorie. Il nostro auspicio è che lei appartenga alla categoria degli uomini, quelli che dinanzi a un fallimento hanno il coraggio e la dignità di prenderne atto.
2019-06-19	FI	TestorElena	A questa riunione il nostro Paese si presenterà nuovamente senza un Ministro per gli affari europei. Certo, presidente Conte, lei ha tenuto per sé le deleghe, ma data la vastità degli argomenti di competenza del Dicastero credo che non possa sopperire l' interim del Presidente del Consiglio, a meno che le ricostruzioni giornalistiche non siano vere e il Premier de facto sia una persona diversa rispetto a lei. Noi non vogliamo pensare questo, ma è certo che non possiamo permetterci di trascurare la presenza in Europa, soprattutto in un momento così delicato in cui l'Italia sembra essere completamente isolata e con lo spauracchio - o il macigno - di un'eventuale procedura di infrazione, una condizione che il nostro Paese - ripeto - proprio non si può permettere. Il nuovo quadro finanziario pluriennale deve fare i conti con le risorse attuali e, soprattutto, sono in corso trattative serrate per la scelta dei nuovi membri della Commissione. A tutto questo l'Italia risponde senza esprimere neanche un interlocutore competente in materia, lasciando così il Paese in balia di Cancellerie straniere che ci sono dichiaratamente ostili. Vede, presidente Conte, l'isolamento cui è condannato il nostro Paese è causato anche dalla sua incerta gestione delle relazioni internazionali. Tutti ricordiamo quando affermò che ormai l'Unione europea era al canto del cigno e che tutto sarebbe cambiato dopo le elezioni europee. Ebbene, Presidente, le elezioni ci sono state e non solo i partiti euroscettici non hanno ottenuto nessun peso specifico all'interno del nuovo Parlamento ma sono cresciute le realtà politiche particolarmente dure nei giudizi rispetto a questo Governo, forze che saranno maggioranza e che quindi decideranno anche il futuro del nostro Paese. Le iniziative legislative adottate in questi ultimi mesi hanno dimostrato tutta la loro inefficacia in termini di rilancio dell'economia e dei consumi. Avete prodotto misure in deficit, prive di una strategia di medio e lungo respiro, che hanno causato un notevole peggioramento dei conti pubblici, con il rischio nei prossimi mesi di assistere ad una manovra correttiva che inevitabilmente comporterebbe un aumento della pressione fiscale, quando invece era necessario invertire le priorità e mettere in primis la riduzione delle tasse, la flat tax e gli investimenti, per rilanciare l'economia e creare davvero posti di lavoro, agevolando assunzioni con un taglio al cuneo fiscale. Solo così si crea dignità al lavoro e ai lavoratori, non con misure che rendono il lavoro sempre meno attraente. Dobbiamo tornare ad essere competitivi anche sui mercati europei, se non vogliamo cadere in una spirale di recessione. L'Italia rischia di subire una procedura di infrazione, che significa blocco dei fondi, quindi meno soldi per far crescere il nostro Paese. Per quanto riguarda le nomine, non avere ruoli di responsabilità significa non poter far pesare le priorità dell'Italia rispetto alle decisioni che si determineranno nel nuovo quadro finanziario pluriennale. L'uscita del Regno Unito dall'Unione, secondo le stime della Commissione europea, infatti, comporterà una riduzione nel bilancio annuale dell'Unione europea stimata tra i 10 e i 12 miliardi di euro annui, corrispondente a circa il 10 per cento del bilancio annuale dell'Unione. Ciò significa che potrebbero essere richiesti maggiori sforzi finanziari ai 27 Governi degli Stati membri e sicuramente un ridimensionamento sui vari capitoli del quadro pluriennale. Questa considerevole riduzione rappresenta forse la principale sfida per il futuro bilancio dell'Unione europea in quanto, nonostante la contrazione delle risorse, si dovrà assicurare un adeguato finanziamento, sia per le politiche tradizionali dell'Unione, come la politica di coesione e la politica agricola comune, che assorbono circa il 70 per cento dell'attuale bilancio, sia per le priorità emerse negli ultimi anni e che necessitano di sempre maggiori risorse. Mi riferisco alle politiche di difesa dei confini da fenomeni migratori e, soprattutto, alla sicurezza in chiave antiterrorismo. In un recente incontro con l'Europol, ad esempio, ci è stata segnalata una scarsissima rappresentanza di nostri concittadini nei ruoli apicali e sono emersi elementi di forte preoccupazione per la limitatezza dei fondi. Concludo il mio intervento, signor Presidente del Consiglio, chiedendo una seria presa di coscienza e responsabilità, in quanto il rischio di un'Italia sempre più ai margini è concreto. In un'Europa che certamente va riformata, l'Italia in quanto Paese fondatore non può e non deve rimanere in panchina ed essere un mero osservatore se vuole competere in un mondo globale fatto di grandi potenze pubbliche e private sempre più sovranazionali. Ci auguriamo allora che quel cigno (l'Unione europea), che questo Governo (lei, signor Presidente del Consiglio) vorrebbe sentir cantare forse per l'ultima volta, possa invece rinascere più forte che mai e trasformarsi in un'araba fenice e chel'Italia non resti un brutto anatroccolo.
2019-06-19	FdI	UrsoAdolfo	Le cose che ha detto sull'Agenda strategica sono in larga parte da noi condivise. L'Agenda strategica impegna il nostro Paese per i prossimi anni, forse anche per i prossimi decenni, perché è l'agenda di indirizzo dell'Europa che vorremmo.
2019-06-19	FdI	UrsoAdolfo	Lei, inoltre, come terzo argomento importante ha citato due aspetti che, invece, sono non strategici, ma decisivi per la sopravvivenza del nostro Paese. Non sono strategici perché riguardano, per esempio, l'argomento delle nomine. Anche su questo siamo parzialmente d'accordo, perché riteniamo, anche sulla base dell'esperienza purtroppo fallimentare del precedente Governo, che sia assolutamente necessario puntare su un portafoglio economico di rilievo, possibilmente di materia esclusiva per la Commissione europea. Lo siamo parzialmente perché vorremmo aggiungere che per l'Italia - direi soprattutto per l'Italia - è altrettanto importante la governance della Banca centrale europea. Nei precedenti anni noi abbiamo potuto godere della presenza del governatore Draghi, abbiamo potuto godere o avremmo dovuto godere della Presidenza del Parlamento europeo, avremmo dovuto godere del rilievo del commissario europeo Mogherini. Solo una di queste tre posizioni è andata a tutela del nostro Paese, cioè il governatore della Banca centrale europea, di cui oggi abbiamo bisogno; non possiamo certamente reclamarlo, ma credo che nel pacchetto delle nomine sia altrettanto importante il portafoglio del Commissario europeo e su questo le chiediamo attenzione. Infine, lei ha parlato della procedura di infrazione. Ne ha parlato alla fine, quasi fuori sacco, dicendoci delle cose che non ci convincono affatto e glielo dobbiamo dire, dicendoci che stasera, quindi dopo il dibattito parlamentare, vi riunirete per rispondere ai rilievi molto puntuali della Commissione, peraltro avallati anche dagli altri Stati dell'Unione europea. Risponde senza rispondere. È qui il punto dolente: lei va in Europa senza rispondere al Paese e al Parlamento su quali saranno i provvedimenti economici che abbiamo davanti per far riprendere la crescita innanzitutto e non soltanto - certamente anche - per evitare che continui ad aumentare il debito pubblico. Non ci ha detto nulla in proposito del Documento economico e finanziario, perché è stato asettico. Il dibattito si è svolto in campagna elettorale, non ci avete detto nulla in questa sede parlamentare e quando dite qualcosa fuori da quest'Aula, lei e i suoi Ministri dite cose diverse tra di voi, compreso oggi il ministro Tria, che ha affermato cose diverse rispetto a quelle che dicono altri componenti del Governo. Su questo punto c'è bisogno di chiarezza, di determinazione, di un'altra politica economica - e di questo le chiediamo conto - che punti davvero sulla crescita e sullo sviluppo, che davvero punti sulla riduzione delle tasse possibili e conclamate come la flat tax incrementale che noi abbiamo proposto, che punti sostanzialmente a schiodare l'Italia dalla stagnazione e a evitare la recessione che purtroppo noi temiamo nei prossimi mesi. Come vede, il nostro intervento è costruttivo e responsabile e ci saremmo aspettati che anche lei, nel suo intervento, si rivolgesse a tutto il Parlamento e non solo alle forze della maggioranza, che tra l'altro esprimono posizioni contraddittorie, proprio perché lei domani rappresenterà non questo Governo, che non so quanti giorni abbia, ma l'Italia, a cui noi teniamo molto. Siamo disponibili a dare il nostro contributo in Europa anche - e mi riferisco all'intervento del senatore Pittella - in riferimento al Gruppo, perché se i due Gruppi della maggioranza non hanno una vera casa in Europa, il Gruppo Fratelli d'Italia fa parte del Gruppo storico della destra di governo in Europa e in Occidente, cioè del Gruppo dei conservatori e dei riformisti, che non a caso si è riunito lo scorso weekend a Napoli, per sottolineare l'importanza dell'adesione del nostro Gruppo alla compagine - lo ripeto - dei conservatori e riformisti europei, che è la famiglia storica della destra occidentale. Ci auguriamo che si possa lavorare insieme. Dobbiamo lavorare perché - lo ripeto in questo Parlamento, rivolgendomi anche e soprattutto alle forze di maggioranza - è finita la campagna elettorale, è finita sicuramente per noi che l'abbiamo vinta, nel senso che abbiamo aumentato in maniera considerevole i nostri voti, e mi auguro che sia finita anche per le forze della maggioranza. Poi, se ci sarà un'altra campagna elettorale anticipata lo deciderà ovviamente il Parlamento e soprattutto il Presidente della Repubblica tra qualche settimana, ma in questo momento è importante andare in Europa avendo la consapevolezza di avere il sostegno del Parlamento e del Paese. Le chiediamo quindi uno sforzo ulteriore, per uscire da un Governo autoreferenziale, che fa acqua da tutte le parti, per interpretare fino in fondo - e credo che lei lo sappia fare, perché ne ha dimostrato la competenza - il bisogno dell'Italia di affrontare a testa alta questo momento decisivo al Consiglio europeo, per sfuggire alle forche caudine della procedura di infrazione e soprattutto imprimere una svolta alla politica economica italiana ed europea. Noi ci siamo.
2019-06-19	FdI	UrsoAdolfo	Signor Presidente, il Gruppo Fratelli d'Italia è pienamente consapevole del momento difficile, delle scelte strategiche che saranno prese domani e anche delle concomitanti posizioni che il Governo dovrà esprimere - come leggo da una nota di agenzia - nel Consiglio dei ministri di questa sera, dove lei porterà l'assestamento di bilancio. Fratelli d'Italia ne è consapevole, come forza patriottica che guarda agli interessi del Paese e non agli interessi momentanei del Governo e della sua maggioranza, e si augura che altrettanto facciano soprattutto i componenti del Governo e della maggioranza. Fratelli d'Italia, condividendo alcune delle prospettive strategiche che lei ha espresso per quanto riguarda gli investimenti e i cambiamenti necessari sulle regole europee, soprattutto per quanto riguarda le infrastrutture, la ricerca, lo sviluppo e la necessità che l'Europa guardi alla crescita, si asterrà nella votazione della risoluzione proposta dalla maggioranza. Pensiamo infatti che il Governo, già sufficientemente debole per le contraddizioni espresse anche in Assemblea, per le assenze conclamate e le dichiarazioni espresse fuori da essa, abbia bisogno di far apparire un'Italia più forte. Per queste ragioni riteniamo di dare comunque un sostegno con le nostre proposte. Ci dispiace però che ancora una volta il Governo, sentendosi autoreferenziale, non le esamini (salvo qualche volta copiarle senza riconoscerne il diritto d'autore). Con il nostro atteggiamento responsabile, convinti che la campagna elettorale sia finita (e augurandoci che lo sia anche per i componenti del Governo), riaffermiamo i principi presentati nella nostra risoluzione, che punta a dare una prospettiva strategica all'Europa, al ruolo dell'Italia al suo interno e a rivedere le regole europee. Nel contempo, l'Italia deve però, ovviamente, fare bene i suoi compiti a casa, a cominciare dalla crescita, dallo sviluppo e dagli investimenti. Ho molto apprezzato il dotto intervento del professor Bagnai, puntuale nella ricostruzione del passato, evasivo in quella del presente, anche laddove ha detto che il Governo sta rianimando la crescita e la domanda. È passato un anno, la crescita è zero, la domanda e i consumi diminuiscono. Qualcosa non funziona: se la crescita è zero e i consumi diminuiscono, siamo in stagnazione, malgrado il Governo e la maggioranza stiano da un anno rianimando la crescita e la domanda. Quindi, piuttosto che parlare del passato, ci farebbe piacere che la lezione del presente di quest'anno fosse assunta da tutti con responsabilità e tanto più dal Governo e dai Ministri economici e produttivi del Governo, perché la situazione - ve lo dite tra di voi ogni giorno di più - è difficile, direi drammatica, con 158 tavoli di crisi nazionali, che aumentano ogni giorno, con l'aumento del 30 per cento di cassa integrazione, con il crollo di fatturati e ordinativi dell'industria, con la riduzione dei consumi, con tutti i nodi strategici che avete rinviato a metà luglio: l'Alitalia (che avete rinviato ancora una volta), il soccorso alla banca Carige, le decisioni sul TAV (che giungono anch'esse il 15 luglio, quando dovrete mandare la letterina alla Commissione europea). Tutto questo ci induce ad augurarci, presidente del Consiglio Conte, che lei per primo, che è pienamente consapevole di questo, non scelga, domani e nei prossimi giorni in Europa, la strada di tirare a campare. Se il Governo sceglie la strada del passato di tirare a campare, mentre l'Europa ci pone sotto infrazione e fa delle scelte che riguardano i nodi fondamentali della strategia europea e la composizione degli organi dell'Europa (dal Parlamento alla Banca centrale europea, ovviamente e soprattutto alla Presidenza della Commissione europea e ai componenti della Commissione stessa), se il Governo affronta questi nodi strategici e vitali del Paese isolato, diviso e nel contempo con l'obiettivo esclusivamente tattico di tirare a campare, mette a rischio la sopravvivenza del nostro Paese, dell'Italia. Questo è quello che più conta per noi e mi auguro anche per voi.
2019-06-19	FdI	ZaffiniFrancesco	Signor Presidente, do anzitutto il benvenuto al signor Ministro, che accogliamo in quest'Aula in occasione del primo provvedimento in materia di sanità, dopo quasi un anno dal suo insediamento. Si tratta di un provvedimento di cui si apprezza sicuramente lo sforzo, ma decisamente non il risultato. Ieri, con un'espressione un po' colorita, ho detto che il provvedimento sarebbe da ribattezzare «Calabria Saudita», perché prende in considerazione un pezzo di Paese che sembra non esistere come Italia e non esserci per tanti motivi. In primo luogo, dopo dieci anni di gestione commissariale, con risultati a dir poco disastrosi (di cui, evidentemente, non è assolutamente responsabile lei, né l'attuale Governo), mettiamo mano a delle soluzioni che non cambiano nulla rispetto all'impianto economicistico, come lo definirebbe il collega Errani, ma, anzi, in un combinato disposto micidiale, aggiungono una visione criminalistica. Infatti, viene stabilito che non basta più un commissario, ma ne occorrono due, e che servono i controllori dei controllori dei controllori. Si tratta di norme che - non è difficile da immaginare - complicheranno ulteriormente un impianto che non ha risolto minimamente il problema dei conti, ma - anzi - li ha aggravati e, soprattutto, ha determinato un gap di oltre cinque anni nell'aspettativa di vita (di cui lei, signor Ministro, è perfettamente a conoscenza). A quarant'anni dal varo del Servizio sanitario nazionale e a dieci anni dal primo commissariamento di una Regione dello Stato italiano, come la Calabria, ancora non risolviamo il problema e condanniamo i cittadini calabresi a un deficit di cinque anni nell'aspettativa di vita. Questo non è da nazione civile, da Italia. Ripeto, è da «Calabria Saudita». Tutto questo non poteva essere affrontato in un provvedimento così superficiale e, come l'ho definito ieri, leggiadro. Tutto ciò è sconcertante, signor Ministro. Si agisce con quindici articoli su temi che rappresentano, di fatto, quattro riforme. Infatti, è di quattro riforme che parliamo: il sistema di commissariamento della Calabria; le professioni medico-sanitarie; l'Agenzia italiana del farmaco; alcuni provvedimenti che riguardano le procedure giudiziarie e contabili. Con una manciata di articoli rimettiamo mano al problema in un modo che - lo ripeto - è ampiamente preoccupante, quasi sconcertante, senza agire sulle cause, ma solo con un'aspirina che cura gli effetti. Ad esempio, sulla vicenda delle professioni mediche, partendo dall'analisi, che ormai è ampiamente condivisa, della carenza di medici specialisti, ma non solo, perché mancano anche figure professionali mediche di secondo livello, tre sono i livelli di emergenza. Il primo è quello dell'accesso all'università, il secondo è quello della disponibilità di medici specializzati, il terzo è l'esigenza di rendere meglio disponibile e più razionalmente utilizzato l'attuale personale. Lei agisce sul terzo livello, ma lo fa secondo una logica sbrigativa ed anche preoccupante per certi aspetti, mi riferisco ad esempio ai medici dell'emergenza-urgenza e ai medici di medicina generale. Agisce così, a strappo, senza prevedere, senza preordinare soluzioni che mettano mano alle cause. Abbiamo fatto l'esempio delle borse di studio: la relatrice ha illustrato la disponibilità di un numero aggiuntivo di borse di studio, ma qui serve una rivoluzione, Ministro. Presidente Sileri, non mi distragga il Ministro, perché non c'è mai in Aula, quindi oggi la voglio tutta per me. Serve qualcosa di rivoluzionario, serve una visione. Io rispetto al collega Errani sono stato per una vita intera dall'altra parte e ho un imbarazzo totale nel dover condividere quello che lui dice, ma serve una visione, Ministro. Oggi lei, non avendo alcuna responsabilità rispetto a quanto è successo nella Regione Calabria, né rispetto a quanto accade nel Servizio sanitario nazionale in genere, ha la grande opportunità, che costituisce anche un obbligo, di avere una visione, di rivoluzionare un impianto che non funziona più, di dare segnali importanti. Sulla disponibilità delle scuole di specializzazione, ad esempio, come ho detto ieri, perché non dare la possibilità alle multinazionali farmaceutiche, alle quali abbiamo appaltato la ricerca - che è una cosa ben più grave - di pagare un certo numero di borse di studio per la formazione dei medici specialistici? Perché no? Qual è il problema? Se il problema è il denaro, perché non aprire a queste nuove forme di collaborazione? Molto altro ci sarebbe da valutare. Che dire, quindi, Ministro? Abbiamo finalmente affrontato il tema, ma lo affrontiamo per diciotto mesi, cioè a tempo determinato e solo nella parte che riguarda gli effetti e con alcuni provvedimenti palliativi, quindi siamo fortemente preoccupati perché riteniamo che in realtà questa visione non ci sia. Riteniamo che in realtà prevalga la logica dell'amministratore di condominio rispetto alla logica di chi governa un fenomeno: oggi c'è bisogno di tutto nella sanità tranne che di un amministratore di condominio. Vede, Ministro, quest'anno celebriamo i quarant'anni del Servizio sanitario nazionale. Lei sa meglio di me, perché dispone di dati confidenziali, che questo sistema così com'è è all'ultimo giro, è suonata la campanella, non reggerà oltre i prossimi due, tre o quattro anni. Forse festeggeremo il quarantaduesimo o il quarantatreesimo anniversario, ma non celebreremo certamente i quarantacinque o i cinquant'anni anni del Servizio sanitario nazionale così com'è. Si impone allora, per tutta una serie di motivi, si badi bene, anche esterni al Servizio sanitario nazionale (la società che evolve, la cronicizzazione delle malattie, l'allungamento della vita media), un'esigenza rispetto alla quale lei, Ministro, ha una grande responsabilità, che è quella di prefigurare fin da ora un'apertura, una visione. Ribadisco, ad esempio, che va strutturato il secondo pilastro. Lo hanno fatto tutte le economie avanzate, in Europa lo hanno fatto la Francia e il Regno Unito. Noi siamo fortemente in ritardo. Io paragono l'idiosincrasia nei confronti del privato con la vecchia diatriba padrone-operaio. Basta, superiamo questi blocchi mentali. Apriamo a un servizio sanitario nuovo e cominciamo da questi provvedimenti a dare l'immagine di una visione, se c'è. Ma io ho il ragionevole sospetto che non ci sia: se c'è, signor Ministro, ce la mostri e ce la faccia vedere. In questo provvedimento la visione non c'è e non c'è neanche la soluzione dei problemi della Regione Calabria. Riteniamo anche che ci siano gravi ed importanti profili di incostituzionalità e non a caso abbiamo votato a favore di entrambe le pregiudiziali. A causa di tutto ciò che le ho brevemente e sommariamente illustrato, signor Ministro, noi voteremo contro il suo provvedimento.
2019-06-19	LN	BagnaiAlberto	Ciò che chiediamo all'Europa è una valutazione equilibrata della salute della nostra economia. Ho sentito parlare spesso dell'attacco che starebbe conducendo il presidente Trump, questo orco cattivo che vuole un'Unione europea debole e un euro forte. Certo che anche volere il contrario, cioè volere un euro debole e un'Unione europea forte, è una cosa che va benissimo alla Germania, ma non è che ciò sia di per sé molto più coerente e soprattutto è più tossico per l'economia mondiale. Guardate che l'attacco di Trump, se volete analizzarlo, è spiegato in un libro scritto nel 2012 da un certo professore di provincia, che si era accorto del fatto che gli Stati Uniti ogni tanto si stancano di essere il compratore di ultima istanza dell'economia mondiale e si innervosiscono quando c'è un Paese che vuole prevaricare con politiche monetarie sleali e vuole quindi esercitare un'egemonia sul commercio; è successo al Giappone, sta succedendo alla Cina e il prossimo sapete chi è e purtroppo è un nostro alleato. Questo è il problema: non è che Trump sia cattivo e Draghi buono, ma purtroppo, per tenere insieme i pezzi di questo edificio, o si cambiano le regole di politica economica e si dà maggiore spazio alla politica di bilancio - che è quello che stiamo chiedendo - oppure, continuando a spingere sulla leva monetaria, si deve necessariamente convivere con un euro troppo debole che causa squilibri a livello macroeconomico globale. Il collega Boccia oggi ha parlato del fatto che voleva un Europa sociale e Draghi ci dice di volere un'inflazione al 2 per cento, ma stampa moneta e non riesce ad ottenerla. Cosa significa questo? Che gli obiettivi che Draghi vuole, se li vuole veramente ottenere, li potrà ottenere solo con le politiche che stiamo proponendo, ovvero rianimando la crescita e la domanda, perché alla fine i prezzi rispondono alla legge della domanda e dell'offerta. Non è tagliando tutto che si fanno crescere i prezzi.
2019-06-19	LN	BagnaiAlberto	Mi soffermo, quindi, su uno di questi, il MES, di cui oggi abbiamo tanto parlato. Il MES non è stato un grande successo: è stata una cosa nella quale il nostro Paese ha messo 60 miliardi di euro (poi magari parliamo anche di dove li ha trovati e come), senza avere neanche una posizione nel board, nel consiglio di amministrazione di questo organismo, e senza, peraltro, avere alcuna seria prospettiva di beneficiarne. La riforma del meccanismo deve essere seguita con attenzione, perché proprio di questo si tratta: creiamo un meccanismo del quale potremmo eventualmente beneficiare o creiamo un meccanismo chiuso, che ci esclude? La constatazione del fatto che il MES non era stato un grande successo e che l'approvazione era stata particolarmente affrettata ebbe anche delle conseguenze sul nostro ordinamento. Mi hanno raccontato in questa augusta Istituzione, di cui i funzionari sono la nostra guida e la memoria storica, le vicende che hanno portato alla legge n. 234 del 2012. In particolare, l'articolo 5, quello che stabilisce uno specifico e particolare obbligo di informazione per i trattati in materia monetaria e finanziaria, in qualche modo risentiva proprio delle tristi vicende di questo MES, che forse, all'interno di quel Parlamento, qualcuno, anche dell'attuale opposizione, aveva vissuto come un passaggio eccessivamente affrettato, dove ci sarebbe stato bisogno di un supplemento di istruttoria. Mi permetta, quindi, signor Presidente del Consiglio, di ringraziarla per il fatto che lei, in applicazione di questa norma e in completa coerenza con quel principio di centralità del Parlamento che lei fin dal primo giorno affermò in questa sede di voler rispettare, sia venuto ad annunciarci che questo approfondimento tecnico ci sarà. Vent'anni dopo il 1991, il 16 novembre 2011, una fortunata congiunzione astrale fece accadere, in quel giorno fausto - o infausto, a seconda dei punti di vista - per il nostro Paese, due cose: il decreto del Presidente della Repubblica, pubblicato in Gazzetta Ufficiale n. 269, che nominò Presidente del Consiglio un mio attuale collega (anche allora collega in quanto economista), e la pubblicazione del regolamento n. 1176 del Parlamento e del Consiglio dell'Unione europea, che stabiliva il quadro di sorveglianza macroeconomica. Questi due eventi sono un po' in contraddizione perché, mentre veniva nominato un Primo Ministro che applicava ferocemente l'austerità, sulla base dell'unico criterio del debito pubblico, l'Unione ci diceva che il quadro di sorveglianza macroeconomico deve tenere conto di un insieme più variegato e sfaccettato di indicatori economici per valutare la salute di un Paese. Deve tener conto del debito privato, del debito estero, dell'evoluzione del credito e del tasso di disoccupazione. Queste sono le cose che ci chiede e ci chiedeva l'Europa, ovvero di tener conto anche di queste variabili. Occorre allora capire se nei Trattati nei quali l'Italia si accinge ad entrare e che si aggiunge a sottoscrivere, questo quadro, così ampio e sfaccettato, viene tenuto presente. Vi dico una cosa: l'Italia ha un problema di debito pubblico e possiamo anche capire da dove sorge. Esso sorge, per esempio, dall'aver subito una massiccia aggressione al proprio reddito, che ha reso ovviamente molto più difficile sostenere le finanze pubbliche. Se però andassimo a guardare altri indicatori, come ad esempio l'indicatore del debito privato, così come ci viene indicato dalla Commissione europea nel suo quadro di sorveglianza macroeconomica, sapete quanti Paesi dell'eurozona sarebbero in situazioni di infrazione, ovvero oltre il limite? Sarebbero 10 Paesi su 19: Austria, Spagna, Finlandia, Francia, Portogallo, Belgio, Irlanda, Olanda, Cipro e Lussemburgo. Tutti i Paesi virtuosi tranne uno, ovvero la Germania, sarebbero in infrazione. Dunque, quando si parla di mettere condizionalità sugli aiuti che si vogliono dare ai Paesi cerchiamo di guardare un quadro ampio di indicatori e non scegliamo solo quelli che penalizzano noi, così come lei si espresse, in un suo specifico auspicio, esattamente in quest'Aula. A seguito di quell'esperienza, quindi, il coinvolgimento del Parlamento è diventato una norma, che qui si può approfondire. Ad esempio, si potrebbe ragionare su come coinvolgere le Commissioni parlamentari, e lo si può fare, perché il Regolamento del Senato lo consente: l'articolo 31 consente di riunirsi anche in seduta segreta e quindi consente di esaminare i documenti in fasi anticipate del negoziato. Il Regolamento consente tante cose, vedo e so che c'è volontà in questo senso e stiamo dunque operando congiuntamente per attuare questo processo di coinvolgimento democratico. In precedenza è stato evocato il fatto che i Ministri non vanno ai Consigli europei tematici; ma prima i Ministri andavano, tornavano e non dicevano al Parlamento cos'era successo, quindi non è che la democrazia e la partecipazione ne beneficiassero tantissimo.
2019-06-19	LN	BagnaiAlberto	Se vogliamo allora un'Europa che non sia solo un'espressione economica - per parafrasare un illustre europeo - ma che abbia un senso, dobbiamo anche disporci nel dialogo con l'Europa a cambiare sostanzialmente le regole.
2019-06-19	LN	RomeoMassimiliano	Andiamo in Europa, quindi, con questi dati, con questa consapevolezza e forza e non invece con l'atteggiamento sempre un po' timido e di sudditanza che abbiamo visto negli anni scorsi. Qui mi viene in mente quello che diceva ai tempi Indro Montanelli, ovvero che, quando sarebbe arrivata l'Europa, i francesi ci sarebbero entrati da francesi, i tedeschi ci sarebbero entrati da tedeschi e gli italiani ci sarebbero entrati da europei. E così alla fine è stato. Forse è arrivato il momento di stare in Europa senza dimenticarci di essere italiani.
2019-06-19	LN	RomeoMassimiliano	Basta cessioni di potere. Anzi, riprendiamo quello spirito europeo che fu contenuto proprio nei Trattati di Roma, perché questo è il vero obiettivo per chi vuole veramente l'Europa e per chi vuole bene all'Europa.
2019-06-19	LN	RomeoMassimiliano	Chiediamo inoltre di scongiurare i tagli alla politica agricola comune, in quanto il settore dell'agricoltura è fondamentale per il nostro Paese. Il rilancio degli investimenti ci dovrebbe vedere tutti d'accordo, perché tutti, a parole, abbiamo sollecitato l'idea che bisogna assolutamente procedere con essi. Per fare ciò siamo tutti consapevoli che bisogna fare in modo che questi investimenti vengano esclusi dai conteggi ai fini del pareggio di bilancio o del rapporto tra deficit e PIL. Quanto alle condizioni del clima, spesso sentiamo dire in quest'Assemblea che bisogna decarbonizzare e ridurre i gas serra. Il collega Briziarielli spesso mi dice che, se l'Europa chiede questo, ci deve poi anche dare la possibilità di poter fare gli investimenti necessari per realizzare quegli obiettivi.
2019-06-19	LN	RomeoMassimiliano	Il meccanismo europeo di stabilità - definito in modo più semplice come fondo salva Stati - lo ha spiegato brillantemente il nostro collega Bagnai. Non andiamo ad approvare delle modifiche che prevedano delle condizioni che penalizzano proprio quei Paesi che hanno maggiormente bisogno di investire e crescere. Non creiamo Paesi di serie A e Paesi di Serie B o l'Europa di figli e figliastri: l'Europa deve essere una e le regole devono valere per tutti.
2019-06-19	LN	RomeoMassimiliano	Questo è il messaggio che dobbiamo portare in Europa.
2019-06-19	LN	RomeoMassimiliano	Signor Presidente, onorevoli colleghi, onorevoli senatori, membri del Governo, signor Presidente del Consiglio, dopo l'intervento di questa mattina dell'onorevole Molinari alla Camera e quello di oggi pomeriggio del collega senatore, professor Bagnai, è difficile intervenire. Sono stati due grandi interventi, abbastanza esaustivi. Io provo a fare una dichiarazione di voto. Intanto, a nome di tutto il Gruppo Lega, le auguriamo, presidente Conte, buon Consiglio europeo e buon negoziato. E già questa è la notizia. Il fatto che ci sia finalmente un negoziato in questo Paese, dopo quello del dicembre scorso, è la testimonianza che qualcosa è cambiato e che siamo davvero di fronte a un Governo del cambiamento. Infatti, fino adesso avevamo assistito, durante i vari Consigli europei, semplicemente a un rigoroso silenzio dettato dal fatto che probabilmente si andava in Europa a prendere gli ordini ed eseguire quello che l'asse franco-tedesco voleva nei confronti dell'Italia. Invece, noi finalmente impostiamo un braccio di ferro.
2019-06-19	LN	RomeoMassimiliano	È stato detto da parte delle minoranze che il Presidente del Consiglio deve essere dalla parte del Paese. Ma noi ci aspettiamo che anche loro stiano dalla parte dell'Italia, perché sinceramente, di fronte a una partita così importante, fondamentale e storica, e in un momento così delicato per tutta l'Europa, dovremmo giocare la partita tutti insieme, anziché creare divisioni, come è stato fatto e come abbiamo sentito in diversi interventi. Dico questo anche perché, se vogliamo dividerci - lo dico francamente - come Governo vi abbiamo dato diversi argomenti; ci sono tante questioni su cui possiamo discutere. Sul tema dell'Europa sarebbe invece forse più opportuno concentrarci e lavorare in quella direzione, anche perché dal nostro punto di vista, e lo dico con una punta di rammarico...
2019-06-19	LN	RomeoMassimiliano	È un Paese che va rispettato e di cui bisogna avere fiducia, quella stessa fiducia che in realtà - diciamolo - gli stessi mercati ci stanno accordando in questi giorni. A ben vedere, i mercati non hanno assolutamente dato retta alla questione legata alla procedura di infrazione sì o no - questi sono tutti temi politici - e lo hanno capito. Alla fine, se andiamo a vedere facendo un confronto con le istituzioni europee, le aste dei titoli italiani sono andate alla grande, perché la domanda ha superato di gran lunga l'offerta la settimana scorsa; i relativi rendimenti sono in discesa; lo spread è stato assolutamente contenuto - siamo arrivati ai minimi rispetto a marzo dell'anno scorso - gli interessi sul debito sono in calo. Chiediamo, insomma, che l'Europa abbia la stessa fiducia che hanno i mercati e non sembra di chiedere assolutamente chissà che cosa. Si chiede semplicemente di rispettare la realtà che non è - lo diciamo ai membri delle minoranze, ma lo diciamo anche alla stessa Europa - quella che ci stanno disegnando negli ultimi giorni. L'Italia non è messa così male come si vuole far credere.
2019-06-19	M5S	DiMiccoFabio	Allo stesso modo, signor Presidente del Consiglio, bisognerà propugnare ogni sforzo per limitare l'impatto dei tagli alle politiche di coesione sul territorio nazionale, riconsiderando i criteri per l'assegnazione dei fondi, che devono certamente tener conto del prodotto interno lordo pro capite, ma non possono prescindere da fattori come la disoccupazione, soprattutto quella giovanile, perché si possa pervenire ad un quadro legislativo e finanziario il più possibile aderente agli interessi precipui del nostro Paese. Sarà dunque compito del Governo, in sede di definizione del bilancio a lungo termine dell'Unione, adoperarsi per preservare le misure di finanziamento delle politiche tradizionali, soprattutto verso il settore agroalimentare, uno dei pilastri della nostra economia, cui va garantita una prospettiva di sostegno e sviluppo anche in considerazione del ruolo centrale che le politiche agricole detengono nelle sfide della sicurezza alimentare globale e rispetto ai cambiamenti climatici, nonché per il rafforzamento della convergenza economica e sociale all'interno dell'Unione. Presidente, in merito alla politica economica, il rallentamento economico globale impone senza dubbio una risposta di rango europeo a sostegno di riforme coraggiose che stimolino, in particolare, la domanda interna e diano impulso alla crescita attraverso maggiori investimenti. Per affrontare i temi dell'occupazione, della crescita, della competitività, dell'innovazione tecnologica e dell'inclusione abbiamo bisogno di un'Europa che sostenga la coesione e la convergenza, che combatta le disuguaglianze e le significative differenze tra i Paesi membri, che persegua la realizzazione dei diritti sociali, delle pari opportunità e dell'equità del mercato del lavoro, che promuova politiche di sostegno al reddito e di lotta alla povertà, per migliorare la qualità della vita e le condizioni di lavoro dei cittadini. Siamo certi che i nuovi equilibri in seno alla Commissione europea consentiranno al Governo di spingere con più efficacia per l'adozione di politiche economiche veramente espansive che possano stimolare la crescita, tutelare le imprese (con particolare riguardo alle piccole e medie imprese che sono il principale pilastro del tessuto produttivo italiano), e far fronte alla contrazione economica globale. D'altronde, questa è stata la direzione del Governo del cambiamento nella lunga trattativa con la Commissione europea per il raggiungimento della soglia del 2,04 per cento del rapporto deficit -PIL, un risultato che ci ha consentito di attuare politiche moderatamente espansive per rilanciare l'economia e di adottare misure di giustizia sociale. Abbiamo potuto accompagnare con un minimo di sostegno economico chi vive in condizioni di povertà verso una prospettiva di reinserimento nel mercato del lavoro, immettendo nel contempo risorse nell'economia reale per stimolare la domanda interna. Con la cosiddetta quota 100 abbiamo consentito a tanti lavoratori di andare in pensione in un'età più giusta, liberando posti di lavoro per i più giovani. Abbiamo restituito un minimo di giustizia ai truffati delle banche, che otterranno finalmente un ristoro. Nell'ottica della crescita e del rilancio dell'economia, l'azione del Governo del cambiamento ha messo in campo un importante piano di investimenti a livello regionale e comunale. Con il piano proteggi Italia abbiamo investito 11 miliardi per mettere in sicurezza idrogeologica il nostro Paese. Con l'approvazione dello sbloccacantieri partiranno finalmente i lavori per oltre 600 opere pubbliche importanti. Il Governo, dunque, sta facendo tutto il possibile per migliorare la vita degli italiani e dare un impulso forte al rilancio economico e alla crescita. Presidente, per questo motivo siamo certi che l'azione di Governo sarà ancora più determinata, anche per scongiurare l'avvio di una procedura di infrazione per debito eccessivo, nel raggiungere l'obiettivo della riduzione del debito e dell'avvicinamento al pareggio di bilancio puntando sugli investimenti, sulla riconversione ambientale ed energetica e sulla crescita, senza sacrificare la giustizia sociale e la sicurezza sul territorio, in un quadro di progressiva riduzione della pressione fiscale. Per accelerare la crescita del nostro Paese, però, è necessario il sostegno dell'Europa perché si giunga presto a una riforma dei parametri di stabilità e venga accolta la nostra richiesta di scomputare gli investimenti pubblici dal calcolo del deficit, al fine di permettere, anche a Paesi che devono perseguire la ristrutturazione del debito, di investire in crescita rilanciando l'economia per uscire dalla spirale recessiva. Presidente, in relazione alla gestione dei flussi migratori, è ormai indubbio che l'Europa abbia preso coscienza del fatto che si tratta di un problema di rilevanza continentale. L'Italia ha fatto e continuerà a fare la sua parte, ma tutti i Paesi membri sono chiamati a farsi carico della loro parte di responsabilità di fronte a una diaspora di portata epocale che porterà nei prossimi anni milioni di persone a spostarsi verso il nostro continente. Un'Europa davvero solidale e responsabile non può non adoperarsi verso la revisione del Trattato di Dublino e la distribuzione equa e obbligatoria delle quote di migranti che trovano sulle coste italiane il principale porto di sbarco delle rotte migratorie. Infine Presidente, e mi avvio alla conclusione, questo Consiglio europeo tratterà anche dei cambiamenti climatici che stanno investendo il nostro pianeta. La lotta ai cambiamenti climatici attraverso la riduzione delle emissioni di gas serra, la conversione dell'approvvigionamento energetico verso fonti rinnovabili, l'efficientamento energetico e la realizzazione di modelli di economia circolare è un obiettivo non più procrastinabile. Per quanto l'Unione europea stia compiendo importanti passi avanti in campo ambientale, l'emergenza dettata dai cambiamenti climatici deve farci porre obiettivi ancora più ambiziosi. Con questo spirito, l'Italia dovrà farsi promotrice, nel nostro Continente, di politiche che accelerino i processi volti alla realizzazione di una economia che sia finalmente prospera, moderna, competitiva e, soprattutto, climaticamente neutra - come ben diceva lei - perché possiamo consegnare alle generazioni future un mondo più pulito. Grande è, pertanto, il lavoro che la attende, presidente Conte, ma siamo certi che, forte della legittimazione che le è data dalla fiducia che questo Parlamento ripone nella sua azione, saprà portarlo a compimento nell'interesse dell'Italia e degli italiani tutti.
2019-06-19	M5S	DiMiccoFabio	Nonostante un'importante contrazione dei prezzi del comparto agricolo conseguente a fattori macroeconomici, a tensioni geopolitiche, a un mercato globale sempre più competitivo e alla concorrenza non sempre leale dei Paesi terzi, le previsioni per la futura politica agricola comune contemplano una consistente riduzione sia dei pagamenti diretti sia delle dotazioni del Fondo europeo agricolo per lo sviluppo rurale: è una follia, signor Presidente del Consiglio, se pensiamo che circa un terzo del reddito dei nostri agricoltori è sostenuto da questi strumenti. Noi pensiamo che esistano ancora spazi per limitare gli effetti dei tagli previsti in questo settore tradizionale del bilancio europeo, ma questa possibilità non può prescindere da un'Europa solidale che sia in grado, attraverso il mantenimento di adeguate risorse finanziarie, di garantire un equo reddito ai produttori agricoli, di adottare misure di sostegno alla competitività del settore, alla gestione dei rischi legati ai cambiamenti climatici in atto e al rispetto dell'ambiente, tenendo conto del fondamentale contributo della politica agricola comune alle tematiche climatico-ambientali, alla luce degli obiettivi di sviluppo sostenibile fissati dall'Agenda 2013 e dall'accordo di Parigi.
2019-06-19	M5S	PatuanelliStefano	C'è forse l'ipocrisia delle ipocrisie, ovvero la questione del deficit strutturale, che è in rapporto al PIL potenziale. Si tratta di parametri che la stessa Commissione europea considera di difficile individuazione; soprattutto in momenti di grande difficoltà economica è difficile capire quale sarebbe il PIL di un Paese, al netto della congiuntura difficile e di un momento economico così complesso. Quindi, anche su questo si giocano quei parametri europei che diventano sempre fondamentali per valutare le capacità di un Paese e le sue possibilità di investimento. Sulla questione del PIL potenziale e del deficit strutturale abbiamo già segnalato all'Europa la volontà di superare delle definizioni astruse e lo abbiamo fatto nella Nota di variazione al DEF dello scorso anno. Per la prima volta un Paese prende una posizione molto chiara su questo elemento: qui non si tratta di cannoneggiare l'Europa e di dire che l'Europa ha sbagliato tutto. Si tratta, invece, di prendere atto che alcune politiche economiche di austerity imposte potevano avere una ratio - per l'amor di Dio, non voglio entrare nel merito del Governo che più di tutti ha aderito alle richieste dell'Europa, ovvero quello presieduto dal senatore Monti - ma poi non hanno prodotto i risultati attesi. A prescindere da norme contestabilissime - come la legge Fornero, che abbiamo radicalmente smontato con la nostra manovra di bilancio
2019-06-19	M5S	PatuanelliStefano	Penso a quella che è stata fino a qualche mese fa la locomotiva economica del Continente, la Germania, che non ha rispettato e ha anzi sistematicamente violato la regola che imporrebbe di non avere un surplus commerciale superiore al 6 per cento. Penso a un'Europa che chiede interventi ai Paesi membri che mettono a rischio anche lo stato sociale, rivolto soprattutto ai ceti più deboli, e accetta, però, che ci siano sette Paesi all'interno dell'Unione europea con una politica fiscale quanto meno aggressiva, come è stata dichiarata in una Commissione all'interno dell'Unione europea.
2019-06-19	M5S	PatuanelliStefano	Riteniamo quindi che l'attuale bozza di riforma debba essere sottoposta a una nuova analisi, operando nello specifico una revisione dei criteri per l'accesso degli Stati alle linee di credito precauzionali del MES. Riteniamo a tal proposito che debba essere dato il giusto rilievo anche a elementi come il livello di debito privato e non solo pubblico e l'evoluzione della consistenza delle sofferenze bancarie, che in Italia sono state sensibilmente ridotte, anche a costo di arricchire operatori esteri privati che, sulla compravendita dei cosiddetti non performing loan (NPL), hanno costruito un business speculativo plurimiliardario. Per quanto riguarda invece il bilancio dell'eurozona, riteniamo che sia fondamentale la previsione di uno strumento di stabilizzazione che possa essere utilizzato in funzione anticiclica. Nei documenti pubblicati all'indomani dell'Eurogruppo del 13 giugno si parla solamente di un bilancio finalizzato alla convergenza e alla competitività. Vorremmo capire di che tipo di convergenza si parla. Se pensiamo - ad esempio - al tasso di disoccupazione, siamo interessati a una convergenza verso limiti di disoccupazione tollerabili in tutti i Paesi. In realtà, se guardiamo alla media europea, c'è una decrescita, ma la forbice tra il Paese che ha la disoccupazione maggiore e quello che ha la disoccupazione minore in questi anni si è allargata e, quindi, quella è una convergenza che ci interessa. Se il bilancio dell'eurozona servirà a far convergere verso il basso i livelli di disoccupazione, saremo ovviamente i primi a supportare tale strumento. Sul rafforzamento dell'unione bancaria, riteniamo che sia imperativo non solo per l'Italia, ma per l'Europa intera, completare il terzo pilastro dell'unione bancaria, ossia la garanzia comune dei depositi al livello europeo. Non possiamo pensare di continuare ad avere la rigidità e gli adempimenti di una vigilanza unica, con un unico set di regole per le banche europee, senza voler mettere in condivisione anche la garanzia dei depositi bancari. Credo che dal Parlamento, signor Presidente, sia giunto un messaggio chiaro. È giusto interloquire con l'Europa sempre, anche quando l'Europa ci chiede cose sbagliate o che riteniamo ingiuste. È giusto andare in Europa a trattare e a capire come si possono mettere assieme le esigenze europee con quelle del bilancio del nostro Paese. Non è giusto farlo con il cappello in mano, com'è stato fatto troppe volte.
2019-06-19	M5S	PatuanelliStefano	Signor Presidente, presidente Conte, Governo, onorevoli colleghi, credo non serva sottolineare l'importanza degli appuntamenti nell'agenda europea dei prossimi giorni: uno snodo fondamentale per il nostro Paese, per il ruolo del nostro Paese in Europa e per il ruolo stesso dell'Unione europea. Credo tuttavia che vi sia una evidenza empirica, fattuale, della totale incapacità che la governance economica europea ha dimostrato negli ultimi anni. L'evidenza è il fatto che l'Europa nel suo complesso è il grande malato economico del mondo in questo momento. Abbiamo da una parte gli Stati Uniti che corrono, dall'altra la Cina che si espande. È certamente il nostro, il Vecchio continente, quello che soffre di più la situazione economica complessiva dei suoi Paesi membri. Credo sia necessario un nuovo approccio alle politiche economiche europee e dei Paesi membri. Ma prima di tutto, anche prima di parlare di nuovo approccio economico, deve essere sgomberato il campo da alcune ipocrisie. Faccio riferimento al fatto che la Commissione europea ritiene giustificabile la procedura sull'eccesso di debito per il 2018. Non mi interessa e non mi appassiona il normale dibattito politico che poi si instaura su questo tema: chi oggi è all'opposizione dice che è colpa di questo Governo se c'è una tale procedura, mentre chi oggi governa dice che è un'eredità. Non mi interessa questo. Mi interessa parlare della rigidità da trave di ghisa che l'Europa sta dimostrando su questa procedura, quando ha mostrato una flessibilità elastoplastica - come si usa dire in ingegneria - rispetto ad altre situazioni di altri Paesi membri. Penso - ad esempio - alla questione della Francia, che per nove anni consecutivi, dal 2008 al 2016, ha sforato il limite del 3 per cento nel rapporto tra deficit e PIL
2019-06-19	M5S	PatuanelliStefano	È giusto, invece, andare con la schiena dritta a rappresentare le esigenze del nostro Paese, con la forza di un Governo che ha una grande maggioranza e ha capito che, soltanto attraverso il cambiamento, si salva non solo l'Italia, ma anche l'Europa, nell'accezione che noi vogliamo mantenere che è quella di comunità europea.
2019-06-19	PD	MarcucciAndrea	Signor Presidente, signor Presidente del Consiglio, autorevoli rappresentanti del Governo, abbiamo ascoltato le comunicazioni del Governo con rispetto. Lei, presidente Conte, rappresenterà domani e domani l'altro il nostro Paese in un vertice importantissimo per il suo futuro. In realtà non abbiamo sentito da lei ipotesi serie e ricette credibili; abbiamo ascoltato una relazione sull'indice degli argomenti che saranno trattati, che saranno importanti e che saranno definiti, ma senza capire quali saranno le proposte del nostro Governo. Lei ha detto che il tema centrale del Consiglio europeo sarà quello delle nomine (è ovvio), dei ruoli e delle posizioni. Però bisogna, signor Presidente, ricordare a noi stessi, a voi che ne siete stati protagonisti e al Paese intero com'è che arriviamo a questo Consiglio europeo. Ci arriviamo dopo una campagna elettorale dove le forze politiche di maggioranza hanno provato a illudere il Paese e gli elettori rispetto al fatto che sarebbe cambiato tutto, rispetto al fatto che la Commissione avrebbe modificato il proprio approccio, che non ci sarebbero più stati limiti alla spesa, che avreste potuto dare realizzazione a quella volontà che alcuni suoi Ministri importanti espressero nei mesi scorsi, quando ad esempio dissero che dello spread loro «se ne fregavano». Queste illusioni generate nel Paese sono la presentazione che voi avete inviato, ufficialmente e formalmente in campagna elettorale, ai colleghi con i quali vi dovrete confrontare. Ma non c'è solo questo. C'è un anno di Governo, un anno della vostra attività, in cui vi siete mostrati l'anno scorso - giustificati dalla gioventù istituzionale - con proposte irrealizzabili (con numeri poi ovviamente modificati) con la voce grossa, il petto in fuori e soprattutto con la coda tra le gambe nel ritornare alla realtà. Vi siete presentati con i risultati pessimi che la vostra attività di Governo ha procurato al nostro Paese, con il fatto che siete riusciti contestualmente a far aumentare il nostro debito pubblico, far ridurre l'occupazione e abbassare - anzi, annientare - la crescita; ma l'avete fatto sempre annunciando grandi proclami, come l'eliminazione della povertà nel nostro Paese. In realtà, avete creato un sistema assistenzialista, che non provoca crescita né dà supporto all'economia. Avete bloccato gli investimenti pubblici e privati, signor Presidente del Consiglio. Questo è il modo con il quale oggi ritenete di essere autorevoli, anche perché, quando questo Governo è nato, lei ci annunciò che uno dei suoi obiettivi era contare molto di più in Europa, tanto da far modificare il quadro generale della governance del nostro Continente e delle nostre istituzioni. Credo che questo non possa accadere e che sia irripetibile la stagione precedente, in cui l'Italia era degnamente rappresentata in ruoli di primo piano, che hanno determinato la salvezza dei conti pubblici del nostro Paese, con un'azione incisiva, di concerto con i nostri Governi, quelli di centrosinistra, che hanno orgogliosamente ottenuto questi risultati. Avete strizzato gli occhi a Trump. Tra Trump e la politica di Draghi, che oggi ha permesso allo spread di calare, oppure tra l'Europa e gli interessi europei, da una parte, e la Cina, dall'altra (che il MoVimento 5 Stelle sostiene in maniera indegna e senza limiti), lei, signor Presidente del Consiglio, da che parte sta? Mi auguro che stia, voglia e debba stare da quella del nostro Paese, l'Italia.
2019-06-19	PD	NanniciniTommaso	Gli eventi di questi giorni ci restituiscono una fotografia delle vostre contraddizioni. Il presidente della BCE Draghi, come è avvenuto durante la grande recessione, aiuta con le sue scelte e rafforza l'Europa. Trump attacca Draghi perché, al pari di Putin e di altri, vuole un Europa debole; vuole per inciso un'Europa debole e un euro forte: d'altronde la coerenza non è il massimo dei sovranisti su nessuna sponda dell'Atlantico. Però l'Italia con chi sta: con Draghi e il rafforzamento delle istituzioni europee o con Trump? Su questo servono parole chiare, perché il merito della Banca centrale europea non è quello di inserirsi in una guerra commerciale governando impropriamente il tasso di cambio. Il merito della Banca centrale europea è quello di agire con forza come istituzione europea che rafforza l'Europa e le sue istituzioni, gestendo in maniera chiara e isolata dagli egoismi nazionali e dagli ideologismi di qualsiasi colore il suo mandato sul target di inflazione. Questa è la forza di quella scelta che rende più forte l'Europa. Lo stesso dovrebbe valere per la politica fiscale. L'Europa e anche l'Italia, con il suo enorme debito pubblico, hanno bisogno di un'unione fiscale per completare quella monetaria e di un bilancio comune finanziato anche con emissioni di titoli europei e gestito con logica comunitaria. Però, per arrivare a questo obiettivo, se l'Italia vuole giocare questa partita, dobbiamo essere pronti a cedere qualcosa e ricostruire la fiducia con i Paesi europei pronti a fare questo passo. Le nomine dei prossimi giorni e le alleanze che costruiremo per arrivare a quelle nomine non saranno una variabile indipendente rispetto a queste scelte. Guardate, neanche a noi piace una versione rigida e ideologica dell'austerità. Nella scorsa legislatura abbiamo provato a superare quella logica su spinta del Governo presieduto da Matteo Renzi, promuovendo sì anche clausole di flessibilità negoziata tra singoli Paesi e Unione europea. Anche in Patria qualcuno rispolverò lo stereotipo dell'Italietta innamorata della spesa in disavanzo, ma quella battaglia per una maggiore flessibilità serviva all'Europa, non solo all'Italia. Ma l'Italia ci arrivava con niente di cui vergognarsi, perché prima di chiedere quelle clausole, il nostro Paese aveva iniziato uno sforzo di riforme strutturali, che state interrompendo; aveva inanellato una sequenza record di avanzi primari e dimezzato le procedure di infrazione. Quello era il metodo da seguire, un metodo che avete abbandonato non si capisce per fare cosa e soprattutto non si capisce con chi, perché gli alleati che vi siete scelti in Europa semplicemente non vogliono avere niente a che spartire con voi. Quindi, come cambiare e con chi restano due grossi punti interrogativi che renderanno l'Italia più isolata e più debole in Europa. Oggi chi ha cuore l'interesse nazionale e l'interesse degli italiani, ha a cuore un cambiamento di politica che ci rimetta al centro di questa stagione e renda l'Europa più forte, perché con un Europa più debole sarà l'Italia a pagare il prezzo più caro.
2019-06-19	PD	NanniciniTommaso	Il Governo e la maggioranza continuano a dire che vogliono cambiare l'Europa, ma continuano a non dire come e soprattutto con chi: a colpi di mini-BOT o evitando la procedura di infrazione, che non si evita dicendo che la vogliamo evitare, ma rinunciando a irrealizzabili promesse elettorali? Trattando per individuare soluzioni comuni a problemi comuni o prendendo scelte unilaterali per mero tornaconto elettorale di breve periodo? Alleandosi con chi vuole rafforzare il metodo comunitario, per esempio nella politica fiscale e in quella migratoria, o con chi vuole solo un'Europa intergovernativa? Signor Presidente del Consiglio, glielo dico sinceramente: oggi nel suo compitino europeista ha detto molte cose condivisibili, dallo sviluppo sostenibile alle politiche per la crescita, all'assicurazione contro la disoccupazione e alla sicurezza digitale. Ma poi leggiamo tutti i giornali e vediamo dichiarazioni del nuovo azionista di maggioranza della sua maggioranza che dice cose incompatibili con quel compitino; vediamo dichiarazioni dell'ex azionista di maggioranza che dice cose ancora diverse e altrettanti incompatibili. Non servono compitini o liste della spesa per cambiare l'Europa, serve un mandato forte su una linea chiara da spiegare agli italiani e ai partner europei. E di questo mandato forte e di questa linea chiara purtroppo ancora non si vede neanche l'ombra.
2019-06-19	PD	NanniciniTommaso	Signor Presidente, il prossimo Consiglio dell'Unione europea inaugurerà una nuova stagione delle istituzioni comunitarie, dove l'Europa sarà chiamata a scelte fondamentali per il suo futuro, che è anche il nostro. Oggi speravamo di iniziare a capire che ruolo l'Italia vuole e può giocare in questa stagione.
2019-06-19	PD	PittellaGianni	Lei ha parlato invece di un commissario economico di spessore. Ebbene, come vuole realizzare questo obiettivo, signor Presidente del Consiglio, o altri più ambiziosi che noi penseremmo che il Governo dovrebbe realizzare? Come? Con quali alleanze? Attraverso quali attività preparatorie? C'è una posizione del Governo italiano negoziale sull'elezione del Presidente della Commissione europea? Perché è chiaro che diventando artefici o protagonisti della scelta del Presidente della Commissione europea, potremmo avere maggiore spazio negoziale per le posizioni di vertice. Qual è la nostra preferenza? Vogliamo difendere il principio del candidato Presidente della Commissione europea o vogliamo andare oltre i candidati che sono stati presentati dalle grandi famiglie politiche? Se vogliamo fare un discorso con le forze che contano, quelle che hanno la maggioranza del perimetro europeista in Europa, allora, signor Primo Ministro, lei dovrebbe parlare con i leader nazionali italiani di tali forze: chi rappresenta i popolari, i socialisti e i liberali europei in Italia. Questo se vuole fare massa critica e portare un risultato positivo per il Paese sul fronte delle nomine.
2019-06-19	PD	PittellaGianni	Noi siamo disponibili a discutere perché quando c'è l'interesse del Paese, è ad esso che noi puntiamo. Se facesse una telefonata al segretario Zingaretti, egli lavora con il presidente del Partito socialista europeo e con gli altri leader socialisti per aiutare l'Italia, perché in gioco c'è l'interesse del nostro Paese. La seconda questione, signor Presidente del Consiglio, riguarda quello che lei ha definito approccio omnicomprensivo. Lei ha utilizzato termini anche molto tecnici, ovviamente corretti, di bilancio europeo, di garanzia sui depositi e di fondo salva Stati. Direi che più in generale si discuterà della linea di politica economica che dovrà esserci nei prossimi cinque anni e qui il discorso si lega alla procedura di infrazione. L'Italia vuole contare sulla definizione di una nuova politica che non sia solo di austerità? Non può andare allora al confronto con la Commissione europea e le istituzioni europee con la minaccia di prove muscolari di sfondamento dei tetti e di eliminazione di tutti i paletti. Deve andare con una linea responsabile che coniughi la sanità dei conti pubblici con tre grandi obiettivi, il primo dei quali è finanziare un piano europeo sul lavoro e sulla crescita attraverso altri strumenti, che non siano lo sforamento ulteriore del debito pubblico o del deficit. A livello europeo si possono fare gli eurobond, la tassa sulle transazioni finanziarie, la carbon tax e altri strumenti che finanzino un piano europeo per il lavoro. In secondo luogo, si può fare una nuova politica per l'immigrazione e per i richiedenti asilo, superando Dublino e con una forte collaborazione con i Paesi africani. Il terzo obiettivo è una nuova stagione dei diritti di cittadinanza in Europa e dei diritti sociali per i lavoratori. Un Governo che voglia fare queste cose troverebbe ascolto e potrebbe farsi ascoltare e sentire. Se invece andiamo lì dicendo che non ce ne frega niente di niente, che vogliamo "sfondare" perché vogliamo fare la tassa piatta, vogliamo, giustamente, sterilizzare l'IVA e incrementare il debito di 60 miliardi, ci avviamo su una china pericolosa per l'Italia, ininfluente rispetto alle linee politiche e agli equilibri che si realizzeranno in Europa e assai dannosa per i nostri figli. Osteggeremo con tutte le nostre forze questa linea.
2019-06-19	PD	PittellaGianni	Signor Presidente, in realtà, tra le tante questioni che dovrà affrontare il Consiglio europeo, ve ne sono due che a mio e a nostro giudizio sono particolarmente importanti. La prima è quella che lei ha trattato all'inizio del suo discorso, ovvero la questione delle nomine, che non è un esercizio impuro. È un'attività importante per un Paese, in particolare per l'Italia che in questi anni ha potuto contare - fatto storico - sul Governatore della Banca centrale europea, che tanto bene ha fatto al nostro Paese, all'Europa e all'eurozona, sull'Alto rappresentante per la politica estera e la sicurezza e sul Presidente del Parlamento europeo. Noi partiamo da questa eredità e un Governo che si rispetti dovrebbe avere l'obiettivo di raggiungere questi risultati.
2019-06-20	FI	DalMasFranco	Signor Presidente, ringrazio il vice ministro Galli,che ci ha spiegato sostanzialmente «le magnifiche sorti e progressive» del nulla, perché abbiamo sentito una lunga elencazione di intese istituzionali - per l'esattezza 29 - che dovrebbero cambiare il volto delle relazioni tra Italia e la Cina e, di conseguenza, tra l'Europa e la Cina, essendo noi parte dell'Europa. A fronte di questa lunga elencazione di intese, richiamate genericamente, se fosse vero ciò che lei dice, signor Vice Ministro, evidentemente ci troveremmo davanti non a un puro e semplice memorandum, come lo ha definito il presidente Conte, ma a un trattato internazionale, per cui l'articolo 80 della Costituzione richiede una ratifica da parte del Parlamento. Quindi o ci siete o ci fate e giocate su questa vicenda. Ricordo, semplicemente per dovere di cronaca, ciò che il Ministro dell'economia ebbe a dire a seguito della visita del presidente Xi Jinping, vale a dire che avremmo venduto le arance ai cinesi. Questa è la portata strategica dell'accordo bilaterale. L'interrogazione che ho presentato è molto puntuale e trae origine da quanto affermato dal presidente dell'autorità portuale di Trieste in occasione della sigla di questo memorandum avvenuta il 23 marzo scorso. In tale occasione il Presidente dell'autorità portuale, che risponde al Governo, del quale è anche espressione nell'atto di nomina, ebbe a dichiarare - ripeto - che si trattava in realtà di qualcosa di più di un puro libro delle possibili intese, ossia di accordi ben precisi riguardanti l'utilizzazione del porto, le infrastrutture e le reti ferroviarie che interessano quella zona. Ciò che noi di Forza Italia e il nostro Presidente diciamo da tempo - quindi già da prima della campagna elettorale per le europee - è che l'Italia e l'Europa stanno correndo un rischio, davanti alla sottovalutazione fatta dal Governo, o meglio da una parte del Governo, perché non ho mai visto la Lega particolarmente attenta e calda su tale tema, anche se so che su questo ha prestato un Sottosegretario al MoVimento 5 Stelle, ma questi sono i giochini delle tre carte. In realtà, ripeto, stando alla vostra elencazione, l'intesa con la Cina è evidentemente qualcosa di più di un puro e semplice memorandum : è un accordo di natura internazionale. Il rischio è che quindi, di fatto, si aprano le porte alla Cina. Peraltro, se non sbaglio, nella risposta che ha appena letto, signor Vice Ministro, lei ci ha detto che questo si inserisce nella Belt and road initiative (BRI), cioè nell'iniziativa della cintura che sta nel disegno strategico che qualcuno ha definito predatorio. La diplomazia americana ha invitato l'Italia a stare molto attenta a prestare grande cura alle intese con la Cina, soprattutto per l'opacità e la sostenibilità degli accordi che coinvolgono la cosiddetta BRI, esortando l'Italia ad analizzare con attenzione gli accordi di commercio, investimento e assistenza, per garantire che siano assicurati al libero commercio lo scambio e il rispetto di quelle regole che il mondo occidentale si è dato. Ringrazio il Vice Ministro per l'attenzione e la cura con le quali ha cercato di dare una risposta, ma - mi consenta - la sua è una risposta burocratica. Qui ci voleva Geraci, ovvero l'autore, l'ideologo dell'accordo con la Cina, colui che si inserisce prepotentemente nella vicenda, anche perché, tra l'altro, insegna in Cina, a Pechino e, quindi, conosce bene queste cose. Di fatto non ci avete risposto; non ci avete detto cosa farete a Trieste, se farete qualcosa, e qual è la portata dell'intesa. Ciò che abbiamo letto sulla stampa in relazione ai fantomatici programmi di sviluppo, di iniziativa, di reti commerciali e infrastrutturali, di benessere che deriverebbe dall'intesa, sono allo stato un qualcosa di assolutamente immaginifico, perché lei concretamente si è limitato a fare un elenco.
2019-06-20	PD	MalpezziSimonaFlavia	Signor Ministro, oggi voglio raccontare una storia, che tra l'altro lei conosce già e che è stata ripresa anche dalla stampa. Sto parlando della storia di Emilia, una studentessa iscritta al secondo anno del liceo classico «Bertrand Russell» di Roma, che, grazie alla buona volontà della propria scuola e ad insegnanti innovativi, sta seguendo i programmi di greco e di matematica con software indubbiamente all'avanguardia (uno addirittura acquistato dalla scuola), che le consentono di procedere pari passo con i suoi compagni, garantendo una vera inclusione. È accaduto però che Emilia, dopo la bella esperienza fatta per il secondo anno al liceo «Bertrand Russell» di Roma, si sia trovata a dover affrontare giustamente le prove Invalsi, per le quali non è previsto nessuno strumento compensativo e innovativo, ma una modalità molto desueta. Ci sono dunque scuole che riescono a portare avanti per buona volontà un meccanismo di didattica all'avanguardia e altre che non possono, con un Ministero che magari sta ancora facendo fatica ad innovare rispetto a tecnologie più evolute. Emilia si è rivolta allora un po' a tutti noi, non tanto per chiederci di aiutarla, visto che lei la prova l'ha sostenuta, ma per ricordarci che ci saranno degli esami di Stato da affrontare per tanti ragazzi non vedenti come lei e che ci saranno altre prove per ragazzi che hanno delle disabilità e non è giusto che sia lasciata solo alla buona volontà della scuola la possibilità di fare dei percorsi veramente inclusivi. Aggiungo, signor Ministro, che, come sappiamo tutti e come lei sa benissimo, la nostra legislazione in tema di inclusione è tra le più avanzate d'Europa. Sappiamo anche che il decreto legislativo n. 66 del 2017 ha portato qualche risultato concreto in questa direzione; sappiamo inoltre che avete deciso di rivederlo e che su questo si sta già lavorando nelle Commissioni di competenza. L'obiettivo della revisione di questo di questo decreto è quello di dare maggior voce - lo ha detto lei - ai 200.000 studenti con disabilità e alle loro famiglie. Noi le chiediamo allora come intenda dare maggior voce ai 200.000 studenti con disabilità e, soprattutto, come pensa di risolvere il problema che Emilia ha evidenziato per le prove Invalsi e per gli esami di Stato di tutti i ragazzi non vedenti.
2019-06-25	PD	TariccoMino	Signor Presidente, venerdì 21 giugno ci ha lasciati Attilio Martino. Voglio da quest'Aula, innanzitutto, esprimere le più sincere condoglianze al figlio Flavio e alla moglie Ughetta. In provincia di Cuneo, la Provincia da cui io provengo, tutti ricordiamo Attilio come Presidente dell'ANPI fino al 2014, incarico che poi ho dovuto lasciare per motivi di salute, e poi come presidente onorario dell'ANPI stessa. Lo ricordiamo come convinto difensore di quei valori della Resistenza che hanno generato e plasmato la Costituzione del nostro Paese. Attilio nasce il 9 settembre del 1928 a Ceva, figlio di operai. Lui stesso garzone operaio e poi barbiere. Ancora ragazzino, partecipa alla Resistenza come staffetta partigiana. Poi, dopo la guerra è impegnato sul territorio, nella sua comunità, sul piano politico, come dirigente della FGCI, del Partito Comunista e poi del Partito Democratico; sul piano amministrativo, come consigliere, assessore e poi vice sindaco di Ceva, come vice presidente dell'Acquedotto delle Langhe; come consigliere provinciale, dal 1964 al 1975, e poi, dal 1973, per tre legislature, come deputato e senatore in quest'Aula. Fino al 1984, sarà anche componente del Consiglio d'Europa. Attilio ci lascia nel cuore, innanzitutto, la testimonianza della sua affabilità e del suo stile; il riferimento forte e costante a quei valori di libertà, di democrazia, di solidarietà e di eguaglianza. Ci lascia il suo impegno per i più poveri e più deboli del territorio e delle nostre comunità. Ci lascia un grande esempio, sicuramente non solo per i giovani, ma per tutti. Grazie Attilio.
2019-06-26	FI	GallianiAdriano	In questo contesto ci sono grandi Paesi, come ad esempio la Cina, che hanno improntato la propria economia su un quadro di politica industriale che ha una programmazione pluriennale e i cui target sono incredibilmente ambiziosi, quanto precisi. Ci sono però anche Paesi più piccoli, al confine con l'Italia o quasi, nell'Est dell'Europa e nel Sud del Mediterraneo, che offrono condizioni di favore. Quindi, nel valutare dove avviare un'attività, dove portare i propri capitali o dove chiedere credito, l'imprenditore italiano tiene certamente presente il quadro complessivo di regole e di opportunità. Per questo l'introduzione di agevolazioni ad investire nel nostro Paese deve essere sempre accolta favorevolmente. Questo però è solo un piccolo passo che introduce misure nuove e ne replica alcune che hanno già funzionato in passato. L'obiettivo deve essere quello di scongiurare la fuga di imprese italiane all'estero e, al contempo, di creare un tessuto di disposizioni di favore per chi voglia fare impresa in Italia, con un quadro di regole che sia però organico e duraturo. Ben venga, quindi, la reintroduzione del super ammortamento al 130 per cento che, con il limite ai 2,5 milioni, è mirato soprattutto alle medie e piccole imprese che vogliano investire in beni strumentali. Benvenuta alla cosiddetta mini-Ires, un regime fiscale che fa scendere gradualmente l'aliquota al 20 per cento per i piccoli imprenditori, che sarà a regime dal 2023. Può essere considerata un'aliquota accettabile, tenuto conto del fatto che una piccola azienda coincide quasi sempre con la persona che la guida, che le dedica tutta la propria vita e che ha tutta la voglia di reinvestire i propri utili nell'attività in cui crede. Altra norma di buon senso è quella che prevede la deducibilità dell'Imu dalle imposte sui redditi. Va premesso che una tassa sugli immobili strumentali sarebbe meglio che non ci fosse; ma arrivare a una deduzione che gradualmente diventa del 100 per cento dal 2023 è comunque un fatto positivo. Mentre passavo in rassegna le misure di questo decreto-legge, ho rilevato che molte delle misure, anche di buon senso, entrano però a regime fra tre o quattro anni. È mancato quindi il coraggio di inserire previsioni più generose da subito, che avessero un effetto a partire da quest'anno sulla crescita, la quale invece resterà molto bassa, poco sopra lo "zero virgola". Sono mancate le coperture finanziarie che dovrebbero sostenere le buone misure a sostegno degli imprenditori; ci sono poco più di 400 milioni di euro. È ancora poco, se paragonato con quanto stanziato per altre misure di bandiera, reddito di cittadinanza e quota 100, che costeranno poco meno di 8 miliardi rispetto agli 11 preventivati e che avranno un impatto molto basso sulla crescita, ma elevato sulla spesa pubblica. È apprezzabile anche il primo passo verso le norme che rimettono in moto i cantieri, peraltro abbellendo le città attraverso piani di rigenerazione urbana; ma è solo un piccolissimo passo. Non è concepibile che non ci siano interventi per modernizzare le infrastrutture della penisola, che in molti casi sono ferme agli anni Sessanta, così come non è pensabile che ci siano opere come il TAV, i cui bandi vanno avanti nonostante la contrarietà del Ministro delle infrastrutture e di uno dei partiti di Governo. Un Ministro che si occupa di lavori pubblici dovrebbe essere felice se partono nuovi cantieri o se si sbloccano quelli fermi, spesso interrotti per motivi burocratici, e dovrebbe fare tutto quanto è nelle sue possibilità per sbloccare gli stanziamenti fermi. Invece sembra che non sia così. Questa è la grande contraddizione di questo Esecutivo, che purtroppo emerge nelle scelte di politica economica, con i troppi no scanditi da parte di uno dei contraenti, in un innaturale patto di Governo. Peraltro, nell'eterna disputa autonomia o no riferita alle Regioni, in cui è impegnata la maggioranza in questi giorni, non ci si è accorti che l'Italia già oggi viaggia a due velocità; ce lo dicono i dati appena diffusi dall'Istat, che fotografano un Paese a due velocità, con un Mezzogiorno che cresce meno della metà del Centro-Nord, costituendo un fattore di freno alla crescita complessiva dell'Italia, che a sua volta cresce la metà della media dei Paesi europei. Pertanto torna centrale il tema delle infrastrutture, senza le quali il Sud è ancora più lontano dal cuore del mondo produttivo, soprattutto quello delle subforniture, e non riesce ad agganciarne i modelli produttivi. Fatte queste considerazioni, viene inoltre da chiedersi che cosa manchi alla nostra economia per poter tornare a crescere con i ritmi che hanno caratterizzato gli anni del boom economico. Innanzitutto manca ciò che muove le economie di tutto il mondo e, se mi consentite, anche i rapporti umani di tutto il mondo e che si concretizza in una sola parola: fiducia. La mancanza di fiducia è la costante di questi ultimi sei o sette anni, in cui la gente comune ha paura di comprare e tiene fermi i propri risparmi e le imprese hanno paura di investire, perché non si fidano delle decisioni della politica. È necessario quindi adottare regole che creino un clima di maggiore certezza, un quadro che sia largamente condiviso e quindi sia espressione della maggioranza degli italiani, mentre la somma dei parlamentari che sostiene questo Esecutivo non può esserlo, perché, nonostante il contratto di Governo, i programmi dei due contraenti sono troppo distanti fra loro. Crediamo quindi sia necessario allontanare i quotidiani teatrini della politica che spaventano gli investitori; bisogna fare in modo che si guardi all'Italia come a una nazione affidabile, in cui sia bello e conveniente venire a investire il proprio tempo e i propri soldi. Al contempo, bisogna creare le condizioni per fermare l'emorragia di investimenti che, al contrario, prendono le vie dell'estero. In sostanza, un quadro di certezze che può derivare solo dalla volontà di adottare le misure da sempre chieste dalle imprese: semplificazione, tempi rapidi di risoluzione delle dispute, accesso conveniente al mercato dei capitali e, su tutti, un fisco più equo.
2019-06-26	FI	PerosinoMarco	Dato che in un argomento come il decreto-legge sulla crescita c'entra tutto quello che riguarda l'economia del Paese, prima ho sentito parlare di gestione delle acque. Ogni tanto bisogna dire quello che si pensa e che pensano tanti amministratori locali, anche se non tutti, nella differenziazione politica: credo che la strada intrapresa sia l'inizio della sovietizzazione del sistema, per cui cominciamo dalle acque e torniamo al pubblico e al deficit. Premesso che l'acqua è pubblica, com'è di tutta evidenza, la gestione va fatta in altro modo. Si è detto da parte di diverse forze politiche che si tratta di un decretone omnibus : a mio avviso, è un duemila o un tremila proroghe e un italiano medio che legge un provvedimento di questo tipo pensa che ci sia semplificazione. Forse lo si può fare in modo diverso: ci sono momenti e stagioni della politica in cui occorre intervenire su molti provvedimenti. È vero, la crescita - il decreto-legge è stato intitolato così - è il problema di questi mesi, rispetto al PIL e perciò rispetto al deficit 2019 e, in previsione, 2020. Il secondo grande problema è il debito: non lo accenniamo, lo diamo per scontato, ne parla qualche giornale. Il terzo è il federalismo differenziato: ne abbiamo parlato stamattina in Commissione, è attuale, ma può essere una bomba in grado di scardinare il sistema. Penso che in economia i numeri non siano una variabile indipendente o un optional, perciò, se parliamo di pagare i debiti commerciali della pubblica amministrazione con i mini-BOT (poi lo smentiamo e lo riaffermiamo il giorno dopo), parliamo chiaramente di debito che non è stato contabilizzato prima per un disguido, per una norma che non torna nel sistema della contabilità pubblica; ma se paghiamo con i mini-BOT nel giro di uno, due o tre mesi, mini-BOT poi usati per pagare eventualmente contributi e tasse, questi vanno a debito e bisogna fronteggiarli. Se fosse così facile e nessuno intervenisse a dire che non si può fare tutto a debito, ci candideremmo tutti a Presidente del Consiglio o Ministro dell'economia. Sarebbe troppo facile: promettiamo di più (e in parte è stato fatto). Ora, qualcuno, prima o dopo, interverrà per fermare questo sistema. Nel bilancio pubblico occorre una visione d'insieme: tutto il quadro del bilancio, i saldi. Io resto dell'idea che il bilancio dello Stato possa essere trasposto in un foglio A4, perché per macrosaldi, macrospese e macroricavi si può vedere dove si può andare attraverso alcune scelte, che vengono sempre rinviate per il sistema della politica in generale e, in particolare, della politica degli ultimi mesi. Ci vuole anche una prospettiva temporale: gli annunci per il 2023 possono avere un effetto psicologico, ma non hanno un effetto pratico. C'è poi l'importante questione del rapporto di ogni tipo di scelta economica con l'Europa, che ha iniziato la procedura di infrazione. Come tanti politici di maggioranza, spero tutti, penso che i commissari sconfitti fruiscano di una procedura iperburocratica per cui restano in carica per diversi mesi, a mio avviso, a fare danni. Su questi si può alzare tranquillamente la voce, ma forse conviene lavorare di diplomazia all'interno della struttura dell'Europa, eventualmente cercando alleanze con altri Stati. C'è poi un rapporto del decreto-legge crescita con il DEF che è stato approvato nelle settimane scorse, sempre per i saldi: se parliamo di economia, le clausole di salvaguardia e l'annuncio della flat tax per l'impatto di miliardi sul bilancio hanno un'attinenza che fa parte del quadro d'insieme. Ho esaminato riassuntivamente gli argomenti del decreto-legge in discussione. Penso che su alcune questioni, come Alitalia e Roma Capitale, l'italiano medio di una cittadina o di un paesino che legge i quotidiani, da tempo, da anni pensi che si debbano prendere certe decisioni. Per me, Alitalia - mi dispiace - è fallita a suo tempo. Swissair è stata lasciata fallire, ma l'indomani è ripartita ed oggi è gestita; la Svizzera ha fatto fallire la propria compagnia di bandiera. L'ipertutela sindacale in ambito Alitalia e le difficoltà che ha sempre avuto, essendo dislocata come hub in un certo punto geografico, fanno sì che Alitalia non potrà mai rendere per come viene gestita. Io butterei via la chiave o la cederei a qualcuno. Per quanto riguarda Roma Capitale, è vero che è una questione di dignità da un lato, ma è anche vero che chi ha gestito Roma l'ha gestita male. È disdicevole e pazzesco pensare che anche i turisti si abituino alla sporcizia, alle strade rotte e che il bilancio della città sia fatto di poste che vengono nascoste sotto il tappeto da anni. Credo che non piaccia all'italiano medio che si continui a pagare per Roma Capitale, anche con il fondo per il concorso al pagamento dei debiti delle altre Città metropolitane, attraverso l'intervento pubblico. Mi sono perso due argomenti che credo siano stati espunti. Sarà una mia ignoranza ma li cito: l'Ilva e le concessioni autostradali. Stiamo attenti a toccare certi argomenti, perché poi bisogna pagare. Ci sono alcune norme, come ad esempio la detassazione dal 2020 dei canoni non percepiti sui contratti di locazione, che sono una scelta ragionevole. La riduzione dei premi INAIL, purtroppo dal 2023, può avere un effetto psicologico. La deducibilità Imu sui beni strumentali, per gradi, fino al cento per cento nel 2023, può avere effetti benefici. È poi previsto il contraddittorio con il contribuente. L'esenzione Tasi - molto richiesta dai costruttori, ma a ragione - dal 2022 per i fabbricati costruiti e destinati alla vendita è una cosa buona. Il contrasto dell'evasione nel settore turistico per locazione breve è da perseguire anche rispetto ai principi della concorrenza per chi è in regola. A riguardo degli enti locali, c'è una norma che è da valorizzare: il subordinare alla verifica del pagamento dei tributi locali il rilascio delle licenze a cura dei Comuni. Credo sia un esame che possa essere svolto. In un articolo è poi previsto che gli enti territoriali possano cedere immobili pubblici: credo che questo faccia parte del Fondo salva Italia, che può essere costituito su base regionale, come dicono Panerai su «Milano Finanza» e Carlo Messina, amministratore delegato di Intesa Sanpaolo, che è disposto a investire miliardi su questo. Questo è lo shock per l'economia.
2019-06-26	FdI	GarneroSantancheDaniela	Infatti, che il decreto crescita sia deludente non lo diciamo soltanto noi di Fratelli d'Italia o altre opposizioni, ma è lo stesso DEF che lo certifica, prevedendo che il provvedimento, insieme al decreto sblocca cantieri, contribuirà alla crescita del PIL per l'anno in corso per lo 0,1 per cento. Che cosa significa questo? Significa che, sommato alle previsioni di crescita a legislazione vigente che sono dello 0,1, l'Italia nel 2019 dovrebbe registrare un incremento complessivo del PIL pari appena allo 0,2 per cento del PIL. Questo vuol dire che le previsioni che aveva fatto il Governo e la magnifica - come ci hanno raccontato - legge di bilancio portano a una crescita dello 0,2 per cento. Che cosa comporterà questo per la nostra Nazione? Continuerà a far rimanere l'Italia fanalino di coda di crescita di tutta l'Europa. Il grande Governo del cambiamento dunque ha di fatto riprodotto nelle sembianze le ricette economiche del passato: fare più spesa corrente e soprattutto farla in deficit. Noi abbiamo sempre detto che il deficit non ci preoccupa così tanto, ma ci preoccupa per quale motivo i soldi si spendono in deficit. Faccio un paragone da madre di famiglia: se io domani mi indebito perché voglio mandare mio figlio in un'università a seguire un master, quello che contraggo è un giusto debito; se invece mi indebitassi per mandare mio figlio in vacanza, credo che non sarei una buona madre. È un paragone semplice, che mi serve però per far capire l'atteggiamento che ha questo Governo. L'Italia avrebbe bisogno di tutt'altro per ripartire, perché nel decreto-legge in esame non c'è niente di quello che servirebbe. Fratelli d'Italia ha sempre detto di che cosa c'è bisogno per far ripartire questa Nazione: prima di tutto ha bisogno di un grande choc fiscale, cosa di cui per adesso non vediamo traccia. Oggi siamo soddisfatti perché è stato accolto un ordine del giorno di Fratelli d'Italia, di cui mi auguro il Governo tenga conto, sulla flat tax incrementale. Si tratta di un ordine del giorno che non comporta costi perché prevede, per chi l'anno scorso ha presentato una dichiarazione dei redditi di 50.000 euro e quest'anno una di 70.000 euro, di pagare sui 20.000 euro la tassa piatta del 15 per cento. Di questo siamo contenti, anche se non si tratta di quello choc fiscale che - ricordo - era il primo punto del programma elettorale di tutto il centrodestra, compresa la Lega, per le elezioni politiche. Non c'era differenza tra noi e la Lega, perché anche per la Lega era uno dei punti qualificanti con i quali si è presentata di fronte agli italiani per poter avere i voti. Vedremo se prima o poi la flat tax o tassa piatta arriverà e se sarà deludente come questo decreto crescita. Mancano assolutamente, in questo provvedimento, anche tutti quegli investimenti materiali e immateriali per modernizzare l'Italia. Ricordo che a tutti noi e a tutti i cittadini italiani il fatto di avere infrastrutture antiquate e di non averle ammodernate comporta un costo di circa 70 miliardi di euro all'anno. Nel decreto crescita, che invece avrebbe contribuito veramente alla crescita della nostra Nazione, non c'è alcuna misura volta alla riduzione della burocrazia e sappiamo bene che essa è uno di quegli elementi che bloccano più di altri proprio la crescita dell'Italia e, oltretutto, scoraggia moltissimo tutti coloro che vogliono fare impresa nel nostro Paese. Vorrei poi fare riferimento oggi a un tema che ha visto una grande discussione nelle Commissioni riunite 6ᵃ e 10ᵃ, ovvero l'Ilva. Voglio tirare fuori nuovamente questo argomento perché dimostra la mancanza di visione di una politica industriale della nostra Nazione. L'Ilva è la rappresentazione plastica del perché imprenditori, imprese, aziende importanti del resto del mondo non possono venire a investire nella nostra Nazione. Ricordo che non c'è solo l'Ilva: in Commissione industria abbiamo circa 180 crisi industriali aperte e qual è la visione del ministro Di Maio? È una visione che fa cadere le braccia, una visione assistenzialista come quella del reddito di cittadinanza. La sua ricetta per risolvere le crisi industriali si chiama ammortizzatori sociali. Questo lascia basito chi appartiene al Paese reale. Come può un Ministro avere la visione di un piano industriale se parla solo ed esclusivamente di ammortizzatori sociali? Questo ci preoccupa moltissimo, ma un altro fatto ci desta preoccupazioni nella stessa misura. Ieri abbiamo visto che il motivo per il quale molte aziende non investono nella nostra Nazione è la mancanza della certezza del diritto: i contratti che firmano le aziende che vengono nel nostro Paese per portare i soldi, per investire, diventano carta straccia. Quindi, tutto quello che è in un contratto viene smentito. Si fanno delle leggi retroattive. Si toglie ciò che era importante nella definizione dell'acquisizione di quell'industria come se nulla fosse. Io credo che chi se ne intenda, chi fa impresa o ha studiato tali materie, sa che la certezza del diritto è assolutamente fondamentale. Vorrei chiudere, signor Presidente, dicendo che quello in esame dovrebbe chiamarsi decreto retromarcia, perché si torna indietro su un sacco di punti. Si torna indietro su Alitalia. Si torna indietro sull'acqua. Ricordo che era stato promosso un referendum per non privatizzare l'acqua. Invece, in questo decreto-legge della retromarcia, si apre di nuovo alla privatizzazione. Io credo sia veramente niente, sia acqua fresca. Capisco che per questo Governo, per stare insieme - immagino sempre sulla questione dell'Ilva - il fatto di dover digerire un boccone come quello che il MoVimento 5 Stelle immaginava essere un parco giochi, mentre invece è un'acciaieria, rappresenti un passo molto lungo. Questo decreto crescita ci lascia, quindi, sicuramente basiti, come italiani, come Fratelli d'Italia, perché, purtroppo, non vediamo futuro dal punto di vista della crescita e delle politiche industriali. Concludo dicendo che noi siamo nella crisi economica che fa male all'Italia e agli italiani da dodici anni, e che è peggio di una guerra perché, dopo un evento drammatico, c'è sempre una ricostruzione. Qui siamo al dodicesimo anno di crisi e non sappiamo dare un futuro né alle aziende, né ai lavoratori.
2019-06-26	M5S	FenuEmiliano	Il decreto crescita che ci accingiamo a votare tenta, in tutte le direzioni possibili, di dare respiro alla domanda interna, soffocata dall'estremismo mercantilista che ha caratterizzato il mercato unico e l'eurozona. Per questo è necessario partire da un'analisi profonda della crisi, attraverso l'utilizzo di seri e affidabili modelli economici. Tale analisi non può e non deve essere riservata esclusivamente ai pur competenti economisti presenti in Parlamento. Tutti abbiamo il dovere di studiare e capire qualcosa che ci riguarda così da vicino e che condiziona il futuro delle nostre vite e di quelle dei nostri figli. Solo così potremo coglierne meglio il senso e individuare le soluzioni migliori per dare una vera speranza di rinascita all'Italia e all'Europa.
2019-06-26	M5S	PirroElisa	Il motivo per il quale ci accingiamo a convertire un decreto-legge ribattezzato decreto crescita, in tal senso, deriva anche dalla consapevolezza e dalla voglia di reagire a un contesto europeo di rallentamento economico per certi aspetti autoindotto. Si tratta di quella stessa Europa in cui la locomotiva economica, ovvero la Germania, si dibatte in una crescita da "zero virgola", esattamente come l'Italia. Quella stessa Europa che, applicando le sue regole in modo frammentato e, direi, polverizzato, ha prodotto squilibri interni sotto gli occhi di tutti. Ha consentito, senza colpo ferire, alla stessa Germania di alimentare la bulimia di esportazioni, violando sistematicamente ogni parametro in materia e di mettere in difficoltà i suoi partner, fino all'esito, per certi versi scontato, degli ultimi mesi: schermaglie commerciali e guerre di dazi, indotte soprattutto dagli Stati Uniti che, in un modo o nell'altro, hanno voluto lanciare un segnale. Dico questo per mettere a fuoco il contesto di bassa crescita in Europa, per il quale la stessa Unione europea ha colpe non indifferenti. Tale contesto ha penalizzato l'Italia e ci ha spinto con la massima convinzione a elaborare questo decreto crescita. In esso ci sono misure fiscali molto importanti per le imprese, che corrispondono in parte a richieste storiche per troppo tempo rimaste senza risposta: penso all'ulteriore aumento della deducibilità dell'Imu pagata sui beni strumentali delle imprese, che fra qualche anno diventerà integrale; all'abbattimento progressivo dal 24 al 20 per cento dell'Ires sugli utili delle aziende accantonati; alla previsione che rende strutturale il taglio delle tariffe INAIL per abbassare il costo del lavoro delle imprese; al recupero di uno strumento importante per incentivare gli investimenti in beni strumentali come il superammortamento. Un capitolo molto importante riguarda gli investimenti, per le imprese e per le persone. Non soltanto abbiamo incrementato il Fondo di garanzia per le medie imprese, così da assicurare l'accesso al credito per investimenti di lungo periodo, ma abbiamo anche rifinanziato il Fondo di garanzia prima casa, per aiutare tante giovani coppie a contrarre un mutuo per acquistare un immobile e cominciare così a investire nel proprio futuro. Grazie al MoVimento 5 Stelle, grazie alla maggioranza che sostiene questo Governo, nel decreto crescita è stata garantita la massima concentrazione sui temi dell'ambiente e dello sviluppo sostenibile. Non mi soffermo nuovamente sulla questione dell'acqua pubblica, principio identitario del MoVimento, perché ha già spiegato tutto in maniera esemplare il collega Grassi poco fa. Dico solo che il tentativo di privatizzare l'acqua al Sud, costruito sotto traccia dai precedenti Governi sino a poco prima delle elezioni politiche del marzo 2018, è stato così sventato. Sempre in tema di ambiente abbiamo stanziato 140 milioni per incentivare lo sviluppo dell'economia circolare. Queste risorse hanno lo scopo di aiutare a realizzare nuovi prodotti, processi o servizi, fornendo sostegno alle attività economiche che desiderano ripensare o riconvertire il modello produttivo. Pensiamo solo all'utilizzo efficiente delle risorse e al riuso e trasformazione dei rifiuti; pensiamo alla riduzione, riciclo e riuso degli scarti alimentari; allo sviluppo di sistemi di ciclo integrato delle acque; alla fornitura, all'uso razionale e alla sanificazione dell'acqua; alle tecnologie in grado di aumentare il tempo di vita dei prodotti e di efficientare il ciclo produttivo; pensiamo, infine, alla sperimentazione e allo sviluppo di nuovi modelli di packaging intelligente. Tutto ciò ha nel decreto crescita una sponda economica non indifferente. Ci sono, poi, gli interventi a favore dei Comuni, martoriati negli anni scorsi da tagli e patti di stabilità vari. Nel decreto-legge vengono stanziati ulteriori 500 milioni per aiutare i sindaci a realizzare progetti di investimento nel campo dell'efficientamento energetico - si pensi, tanto per fare un esempio, all'illuminazione pubblica - e dello sviluppo territoriale sostenibile (per esempio, la messa in sicurezza delle scuole). Tale intervento si aggiunge ai 400 milioni che erano già stati stanziati in manovra per aiutare i Comuni nella realizzazione di investimenti contro il rischio idrogeologico. Per non parlare del segnale che diamo agli stessi Comuni sul fronte delle assunzioni: abbiamo legato le capacità di assunzione dei Comuni e delle Regioni non più alla spesa storica e al turn over, ma a un valore standard di sostenibilità finanziaria riferito a entrate dell'anno precedente. Si stima che, grazie a questo intervento, riusciremo a sbloccare nei Comuni oltre 40.000 assunzioni. Sarà aria fresca e personale fondamentale anche per implementare con più rapidità ed efficienza gli investimenti pubblici che abbiamo rilanciato attraverso la manovra. Da ultimo, Presidente, ma solo a titolo di esempio, voglio dedicare un passaggio all'innovazione. Nel decreto crescita, tra le tante misure, abbiamo inserito una norma molto importante che fluidifica il cosiddetto patent box, ovvero il regime fiscale agevolato che esclude dall'imponibile il 50 per cento dei redditi derivanti dall'utilizzo di brevetti o software protetti da copyright. Con la nostra modifica non sarà più necessario aspettare i tempi lunghi dell'interpello all'Agenzia delle entrate, ma si potrà indicare il reddito agevolabile direttamente all'interno della dichiarazione dei redditi. Un aiuto non indifferente a tutte quelle imprese che scommettono sulla propria capacità di innovare e inventare soluzioni per crescere ed essere competitive sui mercati domestici e internazionali. In conclusione, Presidente, ci accingiamo ad approvare un decreto che intende reagire alla situazione di rallentamento economico dotando finalmente l'Italia di strumenti per cominciare a imprimere un'inversione di tendenza. Il tutto valorizzando l'anima e il corpo del Paese, le sue piccole imprese, i suoi talenti, i suoi giovani e le sue eccellenze.
2019-06-26	M5S	PirroElisa	Signor Presidente, colleghi, stiamo per approvare un provvedimento molto importante per lo sviluppo del Paese, per le sue piccole e medie imprese e per i lavoratori. È un decreto-legge ambizioso, che cerca di coniugare l'esigenza di crescita del Paese con quella della salvaguardia dell'ambiente, della valorizzazione del merito e delle capacità, dell'investimento nelle trasformazioni tecnologiche delle imprese. Possiamo quindi parlare di un decreto-legge crescita a tutti gli effetti, non soltanto dal punto di vista dei meccanismi amministrativi della vita delle imprese, la cui semplificazione riceve ulteriore impulso, ma anche dal punto di vista dell'investimento nelle persone, nel loro talento, nella loro capacità di inventare e innovare. Inventare e innovare sono due concetti che, mai come in questo momento, sarebbe fondamentale affermare in Europa, in quella stessa Europa che, da malato economico del mondo, ha un disperato bisogno di recuperare la via della crescita puntando sui suoi cittadini e le sue imprese.
2019-06-26	PD	DAlfonsoLuciano	All'interno di questo quadro, il Governo del Paese, vincolato anche da contratti molto promettenti, di sicuro doveva mettere in campo un provvedimento necessitato e urgente capace di produrre crescita. Sul piano della denominazione abbiamo una consistenza cartacea che parla di crescita, ma nei fatti il decreto-legge in discussione non ha neanche le caratteristiche per essere concepito, sul piano dell'ordinamento, come decreto-legge. Non ha capacità di effettività nel tempo immediato che ci serve, perché rinvia i suoi effetti nel futuro, per la sua efficacia dà luogo alla richiesta di circa 45 provvedimenti attuativi ed è nei fatti un decreto-legge bazar, altro che omnibus : al suo interno c'è tutto e il contrario di tutto. Siamo davvero davanti alla difficoltà, anche per gli organi di verifica e di rilettura, di giudicare come idoneo e coerente il prodotto di questo decreto-legge per l'eccessiva eterogeneità. La sentenza della Corte costituzionale del 2012 è implacabile. Ciononostante si va avanti e noi mettiamo in evidenza come questo decreto crescita soltanto di denominazione, dentro di sé, per esempio, porta un riconoscimento oggettivo di errori fatti nell'immediato passato. Pensate, ad esempio, alla legge di bilancio e all'opera di negazione contenuta in tale legge rispetto a strumenti fondamentali dell'economia reale, quando, cioè, avete messo nel dimenticatoio, soffocandolo, lo strumento del superammortamento. Nella legge di bilancio lo avete scansato come strumento, adesso lo riutilizzate. Questo non significa fare sì che poi la macchina dello Stato, l'ordinamento, l'economia reale sappiano con immediatezza rimettersi in cammino perché l'ordinamento tributario e fiscale ha bisogno di trovare pacificazione, normalità di funzionamento, non questo strapazzamento normativo, su e giù, prima demolire per poi ricostruire. È successo anche con l'istituto della cosiddetta mini-Ires così come è successo per quanto riguarda la patent box e altri strumenti provenienti dal passato che voi avete voluto portare ad una specie di sepoltura per poi riportarli in vita. Che modo è di governare la cosa pubblica, quando si procede così? Nel decreto-legge al nostro esame, per esempio, cercate di affrontare i temi delle città in sofferenza finanziaria, che sono in predissesto o dissesto e cercate di affrontare la grande questione capitolare di Roma. L'errore non è l'attenzione su Roma o su altri comuni come Catania che vengono da questo affanno, da questa difficoltà finanziaria; è l'approvvigionamento finanziario che è sbagliato. Non si possono togliere le risorse dall'economia innovativa, dall'economia competitiva, dall'economia 4.0 che tanto serve all'Italia per vincere la sfida internazionale, per utilizzarle per far sì che una città o l'altra possano ripartire. Servono prodotti omogenei riferiti alle città che devono svolgere il proprio ruolo. Per Roma serve una legge speciale, recuperando lo spirito che attivò Legnini da sottosegretario al Ministero dell'economia e delle finanze delegato a questo, o anche il lavoro che ha provato ad impostare Calenda, o anche quello che ha balbettato il vice premier Di Maio quando, per mezz'ora, si è interessato ai temi di Roma. Serve una legge che faciliti il suo funzionamento come città capitale dello Stato, com'e è accaduto a Berlino - dove una legge c'è e funziona - o a Bruxelles, o a Londra. Non si tolgono risorse da settori vitali dall'economia per cercare di provare a tamponare. Un altro errore gigantesco è quello che è stato fatto sul grande nodo di Alitalia. Anche in questo caso è stata presa un'iniziativa sbagliata sul piano dell'approvvigionamento finanziario. Si fa coprire il fabbisogno momentaneo straordinario dalla fiscalità dei cittadini riferita ai servizi di energia elettrica e si scavalca l'onere obbligatorio, anche per l'Europa, di restituzione del prestito-ponte. Serve trovare un partner idoneamente individuato e serve fare una scelta strategica per il futuro, non una scelta estemporanea e immediata. Qual è l'anima di questo decreto-legge? Sembra il tentativo di uno studente che non vuole studiare e che per cercare di ingannare si fa vedere sepolto dai libri e l'unica cosa che riesce a mettere in campo è l'applicazione sulla parte teorica dell'educazione fisica. Nei fatti è un inganno.
2019-06-26	PD	FerrazziAndrea	Signor Presidente, vorrei porre all'attenzione dell'Assemblea una parte del decreto-legge in esame che riguarda i risparmiatori traditi, truffati dalle banche. È interessante perché siamo di fronte a un indicibile balletto che dura dalla nascita di questo Governo, anzi anche da prima, a dire il vero. Insomma, le forze di maggioranza di questo Governo, i suoi leader, in particolare Salvini e Di Maio, avevano promesso che nel provvedimento in discussione avrebbero risolto ogni cosa. Io desidero semplicemente ricordare i fatti. Sono stati truffati da un sistema di banche - cosa ben evidente all'opinione pubblica, grazie a Dio - centinaia di migliaia di cittadini nel nostro Paese; certamente l'epicentro è stato il Veneto, ma non soltanto quella Regione è stata colpita da questa triste vicenda. Sono stati colpiti non solo grandi professionisti, imprenditori, industriali, quindi persone che sanno difendersi e hanno comunque i soldi necessari per concedersi una vita dignitosa, ma anche centinaia di migliaia di famiglie che avevano riposto in queste banche i risparmi di una vita. Personalmente ho conosciuto lavoratori che avevano messo tutto il TFR, tutto il loro risparmio nelle azioni di queste banche; lo avevano fatto per loro stessi e per le loro famiglie: ho conosciuto un papà che aveva messo i risparmi di una vita per il figlio disabile. Attenzione, non si trattava di banche qualsiasi, ma di banche del territorio, con le quali i cittadini di quell'area avevano instaurato un rapporto di fiducia, spesso da generazioni. Si tratta, quindi, di un tradimento non da una banca con sede a Londra, Bruxelles o a Shanghai, ma di istituti di credito con sede a Vicenza o a Montebelluna. Signor Presidente, finalmente i precedenti Governi di centrosinistra - al di là delle sciocchezze generali lanciate attraverso un memorabile sistema di fake news con cui sono state consolidate in parti non secondarie dell'opinione pubblica - hanno preso in mano la vicenda e hanno salvato i correntisti, i dipendenti, la base, la struttura di queste banche, in modo tale che la devastazione non ricadesse a catena sulle famiglie, i risparmiatori e su tutto il tessuto produttivo che con queste banche aveva costruito una ramificazione e una crescita nel territorio di competenza. Da ultimo il Governo di centrosinistra uscente, il Governo Gentiloni Silveri, con la legge di bilancio 2018, dunque nel dicembre 2017, per la prima volta in un Paese europeo stabilisce che anche gli azionisti possono essere ristorati nel momento in cui si dimostra il cosiddetto misselling, cioè la truffa. In questo caso proprio di truffa stiamo parlando, perché centinaia di migliaia di persone sono state raggirate per la loro ignoranza in senso tecnico, cioè ignoravano i fondamentali della finanza. Signor Presidente, è necessario accelerare, perché dopo che il Governo di centrosinistra con la legge di bilancio 2018 aveva posto i fondamenti su cui redigere i decreti, questo Esecutivo doveva immediatamente vararli e lo poteva fare molto velocemente; non ha voluto farlo - desidero ricordarlo ai colleghi - nonostante in quest'Aula, nell'agosto del 2018, si sia votato all'unanimità un mio emendamento che poneva alla fine di ottobre il termine per scrivere i decreti. Non è stato fatto nulla; il Governo ha voluto varare una nuova norma nella legge di bilancio 2019; vi abbiamo detto che era sbagliata, infatti lo era e avete dovuto riportare la norma primaria in questa sede. Avviandomi alla conclusione, signor Presidente, chiedo che almeno sia inserita la possibilità del ristoro totale e non parziale, senza il limite dei 100.000 euro. Infatti Di Maio, in campagna elettorale, è venuto a dire in Veneto - l'ho ascoltato con le mie orecchie durante una conferenza stampa - che tutto quanto fosse stato meno del 100 per cento del ristoro, sarebbe stato considerato elemosina. E non è l'Europa che pone un limite del 30 per cento, perché la Commissione europea ha detto in maniera ufficiale che è una scelta del Governo che può ristorare fino al 100 per cento. Ristorate fino al 100 per cento, ristorate oltre i 100.000 euro. Fate giustizia, Presidente, perché qui di "balle" (chiedo scusa per il termine) ne abbiamo sentite anche troppe. PRESIDENTE.È iscritto a parlare il senatore Nencini. Ne ha facoltà.
2019-06-26	PD	RichettiMatteo	Siete saliti sui tetti per molto meno, quando allora ci rimproveravate sul tema dell'urgenza. Lo ricordava il collega Errani: come fa un provvedimento che sprigiona i propri effetti nel 2023 ad avere ragioni di urgenza? Come si fa a non cogliere il tema dell'eterogeneità di materia, quando nello stesso provvedimento si parla di lampade votive nei cimiteri, del commissario per la Valtellina, dell'acquedotto pugliese e del rientro degli sportivi in Italia? Da 50 articoli il provvedimento arriva ad averne più di 100. Eppure, va tutto bene. Va tutto bene anche quando un elemento che poteva avere le caratteristiche di eccezionalità, come il provvedimento su Roma, diventa un provvedimento ergo omnes per Comuni in dissesto e in predissesto, perdendo le uniche ragioni di straordinarietà del provvedimento. Ho detto che la nostra obiezione non è solo sul tema della costituzionalità, ma è dentro a un tema di coerenza che sta nella necessità di un impianto legislativo. Non consentiamo più di chiamare un provvedimento «sicurezza», «dignità» e «crescita» quando produce esattamente il contrario. Non vi consentiamo di parlare di crescita ai cittadini quando questo è un provvedimento che riduce di 490 milioni un fondo che recita la seguente dicitura: «Fondo per interventi volti a favorire lo sviluppo del capitale immateriale, della competitività e della produttività». Ebbene, tagliare questo fondo vuol dire accompagnare la crescita: ora c'è un limite a tutto. So cos'è accaduto, Presidente, e quest'Assemblea è in grado di ricostruire la dinamica del provvedimento, perché non è affatto vero che i colleghi della maggioranza vivono sulla luna o su un altro pianeta. Anche voi parlate con il Paese. Andate dagli imprenditori, andate dagli artigiani e dai commercianti, i quali vi dicono che l'ultima cosa buona che la politica ha fatto per loro sono stati i superammortamenti del Governo Renzi e del ministro Calenda dentro Industria 4.0 e quei provvedimenti hanno consentito loro di fare investimenti. Guardate che chi vota MoVimento 5 Stelle e Lega non perde l'interesse sul Paese, sull'azienda e sulla sua competitività. Allora giustamente voi cosa fate, se anche i vostri imprenditori raccontano questo? Reintroduce i superammortamenti: corretto. C'è solo un problema, anzi ce ne sono due: reintroducete i superammortamenti, riducendone l'impatto in maniera significativa, ma soprattutto vi siete dimenticati di chiedere all'imprenditore che vi ha chiesto di reintrodurli che tempi di programmazione abbia nei suoi investimenti. Reintroducete i super ammortamenti a giugno che valgono per il 2019 e hanno davanti sei mesi di orizzonte di programmazione. Sapete come funziona un'azienda? Lo avete chiesto alle imprese? Avete chiesto come pianificano e studiano il mercato? Questo è quanto manca al provvedimento. Il fatto che la pregiudiziale vada oltre l'incostituzionalità, colleghi, sta dentro al fatto che, quando si vuole discutere di crescita di un Paese, non lo si può fare senza prevedere un grande piano per la manifattura, un grande piano industriale, un grande piano di transizione ecologica, un grande piano di investimenti pubblici e privati sul green. Perché queste cose mancano? Perché ancora dieci minuti fa il capitano era in diretta Facebook a dire che manderà bacioni all'Europa se non ci vuole far ridurre le tasse e che ci penseranno loro? In questo provvedimento non dite agli italiani che prendete i soldi dell'Alitalia: 650 milioni su 900 milioni dentro le bollette elettriche. Quando noi abbiamo messo una prelievo nelle bollette elettriche è stato per ridurre il canone e far pagare meno agli italiani. Eppure, avete il coraggio di raccontare che con questo provvedimento si accompagna la crescita e si riducono le tasse. Sul decreto crescita l'Europa non ha alcuna responsabilità e non pone alcun vincolo. Si potevano trovare i soldi diversamente e invece sapete cosa si fa? Si riducono i soldi di Industria 4.0 e li si mettono a favore dei Comuni in dissesto e predissesto. Questo produrrà la crescita che state raccontando al Paese, quando non c'è minimamente traccia delle richieste del mondo produttivo del Paese? Non c'è un provvedimento su una semplificazione. Guardate - lo dico anche ai colleghi della Lega Nord - che, quando partecipate alle iniziative e alle assemblee del mondo produttivo e vi chiedono di competere in mare aperto, si riferiscono non ai navigator, ma a misure per aumentare la competitività delle imprese, altrimenti non vi capite.
2019-06-27	FI	BiasottiSandroMario	Per crescere un'azienda, che ad esempio ha bisogno di auto aziendali, deve poter ammortizzare il 100 per cento del loro costo, come in tutta Europa, e non il 40 per cento come qua. Non può un'azienda, per crescere, spendere 700 euro per andare in aereo da Genova a Roma; non può pagare il doppio dell'energia, non può pagare il triplo dei rifiuti rispetto agli altri Paesi europei, non può avere il doppio dei contributi. Un'azienda che vuole crescere non può dover andare obbligatoriamente, per non chiudere, in Austria, in Slovenia, in Bulgaria o in Albania, in Paesi che fino a pochi anni fa erano alla disperazione e oggi sono attrattivi per le nostre imprese.
2019-06-27	FI	BiasottiSandroMario	Per crescere un'impresa che esporta, signor Presidente, ha bisogno di avere un Governo che abbia una politica estera univoca e che sia amico del maggior numero di Paesi possibile per collaborare dal punto di vista economico. Non come fa questo Governo, che non c'è, che ha litigato con l'Europa e con tutto il mondo: con l'Africa, con la Germania, con la Francia, con la Spagna e ieri anche con l'Olanda. Abbiamo bisogno di un Governo che favorisca le esportazioni, non che ce le blocchi. Un'impresa turistica o del food, che sono adesso in auge, per crescere hanno la necessità di trovare i camerieri, i cuochi ed i commessi, che oggi non trovano perché il vostro reddito di cittadinanza ha creato e aumentato chi non ha voglia di lavorare.
2019-06-27	FI	CausinAndrea	L'efficacia del decreto sarà inversamente proporzionale alla roboanza del nome che gli avete dato: crescita. L'unica crescita che si vede all'orizzonte, rispetto ai provvedimenti che vi apprestate a mettere in campo, è la crescita del debito, la crescita del valore del rapporto deficit -PIL. Si spende più di quello che si produce e, quindi, quando un'azienda ha un EBITDA negativo, si hanno ripercussioni sulla cassa. Questo i commercialisti molto spesso non lo sanno, perché essi ritengono che siano numeri. Ma chi ha fatto il manager e non il commercialista sa che, quando c'è una perdita a bilancio, questa perdita diventa una tensione di cassa, il che vuol dire non riuscire più a pagare i fornitori, le persone che hanno obbligazioni con noi; vuol dire che diventa un problema per noi e per i cittadini italiani che hanno sottoscritto il debito pubblico, e che può diventare un problema per gli altri Paesi, europei e non europei, che hanno sottoscritto il debito pubblico. All'orizzonte, si intravede la crescita della disoccupazione, in modo particolare di quella giovanile. Si intravede la crescita della mortalità delle PMI perché la crescita si fa anche attraverso la sburocratizzazione. Sapete, per una piccola impresa commerciale artigiana, cosa vuol dire rimanere in vita? Cosa vuol dire per un giovane aprire un'impresa? Rapportarsi con una banca e con una pubblica amministrazione, avere le autorizzazioni, gestire il costo del personale e tutti gli adempimenti fiscali? Oggi chi apre un'impresa, chi fa impresa, grande o piccola, è un eroe civile in Italia. Chi prende il proprio capitale di rischio, quello della propria famiglia, e lo scommette per creare il proprio lavoro e per dare lavoro agli altri è un eroe civile. Tutto quello che succede in questo Paese, infatti, è contro la libera iniziativa. È contro la capacità e la necessità che un Paese ha di generare ricchezza. Voi ponete la fiducia sul decreto crescita, ma nel decreto crescita che andremo a votare tra poco i grandi temi, che sono la propulsione del Paese, non ci sono. Perché non ci sono? Perché avete delle idee contrastanti, come diceva anche il collega Renzi prima, in modo anche molto teatrale, visto che lui è un ottimo oratore. Non c'è un tema strategico su cui siate d'accordo: dalla TAV, alle grandi navi, al tema della Pedemontana, pensando alla Regione in cui abito, al tema delle tasse e della riduzione delle accise, che può essere anche una riorganizzazione delle accise, e al costo del lavoro. Io penso che quando un imprenditore prenderà in mano il decreto che andremo ad approvare e che ha la vostra firma e la vostra traccia, cercherà queste misure e non le troverà. Quando nasce una legge in Parlamento, infatti, questa legge deve avere delle ripercussioni sulla vita delle persone. Queste ripercussioni non ci saranno. C'è poi un altro aspetto che non è da trascurare: quello demografico. Una cosa che voi e che noi, in Parlamento, non abbiamo ancora capito, è che in Italia non si cresce per un semplice motivo: la popolazione attiva che lavora e che produce il PIL è sempre di meno. Chi lavora è sempre meno, e voi siete stati determinanti perché la popolazione attiva che lavora sia ancora diminuita, perché avete mandato in pensione prima delle persone e avete dato degli strumenti a dei giovani per rimanere a casa senza lavorare. Come si può pensare che un Paese industrializzato, che ha una spina dorsale di piccola e media impresa, cresca con un tasso di fertilità che è il tasso più basso d'Europa e con una popolazione attiva che lavora sempre più bassa? Il Paese ha bisogno di fiducia. Presidente, concludo dicendo che il provvedimento che approveremo non ha nessuna strategia e il Gruppo Forza Italia chiaramente non può votare favorevolmente alla fiducia.
2019-06-27	FI	ConzattiDonatella	Lasciatela questa capacità di spesa. Fate quello che si fa in Europa. Riducete l'IVA al 5 per cento. Sono prodotti di prima necessità, come lo sono quelli per l'infanzia e quelli per le persone anziane. Se c'è una cosa giusta da fare, è lasciare maggiore capacità di spesa alle famiglie, alle persone, alle donne, per i bambini e per le cose che servono, cioè per la formazione.
2019-06-27	FI	ConzattiDonatella	Signor Presidente, colleghi, rappresentante del Governo, ieri abbiamo parlato di questo atleta non particolarmente performante che è l'Italia. Abbiamo ricordato, per condividerli tra tutti, i dati che ci testimoniano come questa azione di Governo dell'ultimo anno non ci ha consegnato quella meraviglia, quel cambiamento positivo tanto proclamato nelle piazze, che ha già deluso moltissimi cittadini. Vogliamo ricordare che solo ieri l'ISTAT ha certificato che il deficit nel primo trimestre del 2019 è del 4,1 per cento: prendetelo come monito e da lì partiamo per dire che se è vero quello che prima ci ha raccontato il vice ministro Garavaglia, e cioè che la crescita si può fare solo attraverso le imprese che pensano al futuro, che ricercano, che creano lavoro, che danno lavoro, che esportano, e una pubblica amministrazione che fa quello che deve fare, cioè prendere i dati che ormai ha già tutti in forma telematica, metterli a sistema, compilare, semplificare la vita alle imprese, se è vero quello che ha detto, ovvero che le aziende non possono, in questo momento storico, avere un euro di costo in più, non si capisce cosa sia il salario minimo a nove euro, che uccide le imprese, sappiatelo. Non serve a niente un decreto crescita in cui sono investiti solo 400 milioni di euro se poi si uccide tutto il sistema Paese. Occorre fare una riflessione seria e la faremo nei prossimi giorni, ma non si possono uccidere in un colpo solo le aziende e la contrattazione collettiva. L'unica cosa intelligente che si può fare in questa fase sul salario minimo è fare quanto dice l'OCSE: al massimo sei-sette euro a livello europeo e quindi il salario minimo europeo, evitare il dumping salariale in Europa. Questa è l'unica cosa intelligente che si può fare in Italia con l'Europa, per l'Europa e per la crescita. L'altra cosa che non si può assolutamente fare è prendere in giro le imprese. I minibot sono un'enorme presa in giro per le imprese. La cosa intelligente che invece si può fare è negoziare flessibilità positiva, cioè andare in Europa da Paese esemplare di cos'è la nuova Europa e negoziare flessibilità positiva che dia aria e respiro alle imprese e all'Italia. Ieri abbiamo discusso moltissimo in senso critico. Oggi mi piacerebbe parlare di quello che abbiamo lasciato negli ordini del giorno, come testimonianza per il futuro. Ed è una misura per le imprese. Avete scritto per le imprese una cosa che era già molto controintuitiva: che, finalmente, il contribuente possa essere chiamato in contraddittorio in fase di accertamento. Avete anche scritto che va bene che le aziende tengono la contabilità sui registri meccanografici, perché non serve intasare di carta le nostre aziende. Quello che non avete scritto è il futuro delle imprese. È il futuro del controllo, è il futuro dell'accertamento. Se stiamo andando verso la meccanizzazione, l'informatizzazione, la conservazione sostitutiva dei documenti, anche l'Agenzia delle entrate, anche la pubblica amministrazione deve controllare online. Non ha assolutamente senso che si chieda, come è scritto in questo decreto-legge, di stampare in caso di accertamento. Ma stiamo scherzando? Dobbiamo stampare? La pubblica amministrazione si adegui. L'altra misura che non c'è in questo decreto, e lo abbiamo detto, è una visione sulle infrastrutture. Non abbiamo trovato niente sul TAV. Non abbiamo trovato niente sul futuro dei collegamenti e sulle infrastrutture. Nulla. Abbiamo trovato solo una grandissima confusione su quello che si vuole fare. Si privatizza ciò che si voleva pubblico, cioè l'acqua. Si nazionalizza ciò che si voleva privato, cioè Alitalia. E sulle infrastrutture autostradali una grandissima confusione. Un suggerimento ve lo abbiamo lasciato: il recepimento della direttiva europea che prevede di superare la totalizzazione. Non ha alcun senso che solo in Italia ci siano delle in house che devono essere partecipate al 100 per cento dal pubblico. In tutta Europa hanno capito che la partecipazione dei privati con questa logica efficientista e imprenditoriale aiuta l'efficienza e lo sguardo verso il futuro, anche delle in house. Questo è il suggerimento che voi avete approvato e che noi vi abbiamo lasciato sulle infrastrutture autostradali. Sulla crescita e sul lato consumi, anche qui un suggerimento. Se si vuole aumentare la crescita bisogna lasciare maggiore capacità di spesa alle famiglie. Di qui due emendamenti: uno importante, anche simbolico, sulla tampon tax. Perché le donne e le famiglie italiane devono pagare il 22 per cento di IVA oggi e il 26 per cento domani sugli assorbenti, visto che già sappiamo che non sarete assolutamente in grado di sterilizzare le clausole di salvaguardia?
2019-06-27	FI	PichettoFratinGilberto	A generare disagio, però, è anche il disordine del provvedimento, per cui è difficile esprimere un giudizio: personalmente, guardando i cinquanta articoli attuali, posso trovare una serie di interventi che condivido, ma ve ne sono altrettanti inutili e altri assolutamente non condivisibili. Si tratta quindi di una manovra bis senza soldi, come emerge dal fatto che, se uno si mette a sommare, alla fine le risorse in gioco per la crescita di un Paese di 60 milioni di abitanti e 1.800 miliardi di euro di prodotto interno lordo sono 500 milioni circa: questi sono i valori e le entità in discussione. Qualcuno può dire che il ruolo normativo ha la funzione di attivare una serie di regole diverse perché si sviluppi l'economia, anzi - secondo coloro che stanno dalla parte del mio pensiero - perché sia il privato a sviluppare e fare nuove imprese. Ci rivolgiamo alle imprese, affinché di conseguenza il privato possa investire, creare posti di lavoro e dare quello sviluppo che ci si attende da un provvedimento come questo. In realtà, però, con ogni provvedimento ingabbiamo il privato e troviamo il modo di fermare qualcosa. Ne stiamo vedendo il caso estremo: con quello in esame, probabilmente si chiude una pagina della siderurgia in Italia, forse la più importante d'Europa, quella di Taranto. Si tratta quindi di una scelta per licenziare altre migliaia di dipendenti e chiudere una partita che potrebbe costare veramente cara non solo all'Italia, ma a tutta l'Europa. Infatti, avere la più grande acciaieria d'Europa significa anche essere competitivi rispetto al prezzo: andare a comprare dalle realtà asiatiche e dalla Cina in particolare, ancorché amiche, probabilmente rischia di costare molto più caro, con conseguenze decisamente pesanti sul sistema della nostra economia. Il provvedimento presenta quindi disordine e slogan per la crescita, in un momento in cui dall'altra parte abbiamo il confronto con l'Unione europea, che spero continui a svolgersi secondo le indicazioni del Presidente del Consiglio dei Ministri e del Ministro dell'economia, con la massima serietà e la valutazione complessiva del sistema Italia, scongiurando una nefasta procedura d'infrazione nei nostri confronti. Per evitare tutto ciò, colleghi, oggi avrei preferito trovarmi in quest'Aula a dire di non essere d'accordo con il vostro disegno generale e su cosa ponete come presupposto e attivazione normativa per la vostra politica. In realtà, non è possibile: non c'è un disegno, non c'è un percorso. Vi è una gestione quotidiana, con risposte tramite tweet alle tante emergenze di questo Paese che si manifestano. Con una preoccupazione: il vice ministro Garavaglia - di cui personalmente apprezzo molto l'impegno - ha fatto una considerazione, dicendo che la prima applicazione ai forfettari, una prima flat tax attivata con la manovra finanziaria di dicembre, ha creato l'opportunità perché nascessero molte nuove imprese. Sono due le considerazioni nel merito: la prima è l'invito a stare attenti e a leggere cosa sono le nuove imprese. Stiamo attenti alla terziarizzazione indotta per legge. Noi siamo convintamente a sostegno del libero mercato e siamo i primi fautori della libertà di impresa, ma stiamo attenti alle terziarizzazioni fasulle, che creano imprese che imprese non sono: questa è la realtà che si sta verificando nel Paese. Mi auguro che anche il Governo se ne renda conto - mi rivolgo al Sottosegretario che non sta più scrivendo, quindi posso trasferire il messaggio direttamente al Governo - e ponga la massima attenzione su tutto ciò. Dobbiamo infatti arrivare a ragionare complessivamente. Nel Paese, avere un disegno alternativo significa fare la riforma fiscale complessiva, perché la riforma a pezzi crea danni; significa pensare che abbiamo un sistema sanitario che non tiene più e che rischia di essere solo per i ricchi e per i raccomandati, colleghi, perché la povera gente la mandano a fare la TAC un anno dopo. Probabilmente ai ricchi e ai raccomandati questo non succede. Significa pensare che abbiamo un Paese che non cresce come il resto d'Europa, che però - lo vorrei ricordare - ha le stesse nostre regole, che quindi è bloccato da un qualcosa che dipende da noi e anche da quest'Assemblea: ecco di cosa dobbiamo renderci conto. Abbiamo una scuola che, nonostante il costo e il peso anche notevole sul bilancio dello Stato, continua a scivolare nelle statistiche sui livelli di istruzione (pur con tutte le considerazioni che si possono fare su questi modelli di statistica) a livello mondiale o a livello europeo. Quindi, colleghi, la sostanza è questa: parliamo di crescita e l'Istat ieri ci dice che non cresciamo. Forse con il provvedimento di oggi cambierà completamente la storia e da domani vedremo invertirsi il tutto, ma per misurare questo, colleghi che fra poco voterete la fiducia, vi faccio una domanda: vi fidereste ad accendere un mutuo a tasso variabile oggi pomeriggio? Se avete tanta fiducia, colleghi della maggioranza, vi fidereste a scegliere il tasso variabile oggi pomeriggio? O chiedereste il mutuo a tasso fisso? Io lo chiederei a tasso fisso, ma sono all'opposizione. Ecco qual è la questione ed ecco l'indicatore, perché se uno ci crede, deve crederci fino in fondo.
2019-06-27	FdI	deBertoldiAndrea	Purtroppo, cari colleghi, è una tristezza anche il decreto-legge che ci accingiamo a commentare. Crescita: che bella parola. Che bella parola quella crescita di cui tanto avrebbe bisogno il Paese e che, invece, si risolve in un decreto omnibus, che mi permetto di definire di recupero e rammendo. Avete recuperato qualche norma della legislatura precedente. Avete attinto - e avete fatto anche bene - al super ammortamento del Governo precedente. Avete rammendato qualche provvedimento degli ultimi mesi, cercando di mettere a punto qualche aspetto. Per carità, si tratta anche di riprese positive, di piccoli aggiustamenti che certamente sono opportuni. Ma la crescita, cari colleghi, è e dovrebbe essere un'altra cosa. Basta consultare i quotidiani locali, dei territori nei quali viviamo, la stampa nazionale e quella specializzata per vedere che i titoli di prima pagina non parlano di crescita. Scrivono che sta per chiudere l'ILVA a Taranto, grazie a questo decreto crescita. Le fisime mentali e il giustizialismo di qualcuno stanno portando alla chiusura di una delle più importanti imprese nazionali. Peraltro, il danno sarà non solo la chiusura dell'ILVA, ma anche la definitiva perdita della faccia del Paese di fronte agli investitori esteri: gli accordi presi da un Governo con le imprese vengono tranquillamente rinnegati dopo pochi anni da un altro Governo. Questa non è serietà, cari colleghi. Inseguite un giustizialismo di facciata, che vi fa comodo in campagna elettorale, per il quale siete pronti a far perdere la faccia al Paese, a far chiudere una fabbrica, a farci considerare delle banderuole dagli investitori esteri. Questa è la realtà, cari colleghi. Non lo dice solo un giornale, magari quello di Confindustria, ma lo dicono anche i quotidiani di territorio, lo dicono tutti: Confindustria, le imprese, le associazioni di categoria, i piccoli imprenditori. È così che volete fare crescita? Ho notato che nel decreto crescita vi siete occupati delle lampade votive dei cimiteri; ho notato tante cose interessanti, sicuramente utili. Non vorrei fare ironia e preferisco concentrarmi sui contenuti. Abbiamo cercato di aiutarvi, come sempre. Cari colleghi, con riferimento all'articolo 10, relativo all'ecobonus, in sede di Commissioni riunite finanze e industria, ho detto al Presidente della Commissione industria che, se c'era una norma che forse poteva rappresentare un elemento incentivante la crescita, era proprio l'articolo 10 sull'ecobonus, che consente al consumatore finale di chiedere direttamente all'impresa di scontargli il credito d'imposta che lo Stato concede. Si tratta di una bella misura, perché quel cittadino probabilmente potrà spendere qualcosa in più, sapendo di poter ricevere immediatamente un beneficio. Tuttavia, cari colleghi, nemmeno in questo caso avete saputo agire bene: se si voleva che quell'articolo avesse concreta attuazione, occorreva almeno permettere che il credito d'imposta potesse essere ceduto non solamente a un fornitore, che molto probabilmente non ha interesse a recuperarlo, ma anche a quelle società finanziarie che si occupano di cessione di crediti, alle banche. Noi di Fratelli d'Italia, che sempre cerchiamo di proporre più che di demolire, abbiamo presentato degli emendamenti - ovviamente non discussi: la prassi ormai è di non discutere più nulla in Commissione, perché il Governo fa tutto - e un ordine del giorno. Abbiamo suggerito almeno di utilizzare i confidi o Cassa depositi e prestiti, per dare garanzie, tramite gli istituti di credito, ai fornitori e alle piccole imprese artigianali, affinché possano scontare il credito d'imposta avendo la liquidità necessaria. Invece così non è stato fatto e, di conseguenza, siamo in una condizione in cui si rischia solamente di avvantaggiare quelle grandi realtà imprenditoriali che hanno una capacità finanziaria più importante, e di creare problemi a quegli artigiani e a quelle piccole imprese che non trovano finanza per poter anticipare al consumatore quel credito d'imposta. Avete quindi danneggiato la piccola e media impresa italiana. Altro che crescita! Posso proseguire. L'articolo 23 è quello degli NPL, quello dell'avvocato in mutande che ha dialogato con il nostro Presidente del Consiglio, e dico «nostro» perché è dell'intero Paese. Il senatore Lannutti lo ha detto prima, ma avrei piacere che il collega Lannutti, che peraltro stimo, sapesse tradurre in atti concreti e non solo in buone intenzioni, visto che è in maggioranza, le sue posizioni. Fratelli d'Italia, tramite un disegno di legge a prima firma del senatore Urso, ha chiaramente posto le condizioni per far risalire dalla situazione gravosa in cui si trovano oltre 1,2 milioni di italiani che oggi, grazie al problema degli NPL, dei loro crediti che sono stati svenduti alle società multinazionali, sono bloccati, tenuti sotto capestro e non possono portare accrescimento e utilità al resto della popolazione e dell'economia. Ebbene, cosa fa il Governo del cambiamento sugli NPL? Cosa fanno gli amici 5 Stelle, senatore Lannutti? Fanno nell'articolo 23 una norma che avvantaggia quelle multifinanziarie internazionali che lucrano sulla cessione degli NPL. Voi non vi siete preoccupati del debitore italiano, del povero cittadino artigiano che viene vessato da questa situazione, ma vi siete preoccupati della multinazionale che investe sugli NPL. Questa è realtà, non sono considerazioni politiche: sono considerazioni oggettive. Cerco di concludere per non perdere ulteriore tempo. Fratelli d'Italia la strada ve l'ha sempre indicata. Fratelli d'Italia è coerente con la fiducia nel Paese e, quindi, vi aveva detto chiaramente, se vogliamo parlare di crescita, di avere il coraggio di dare risposte concrete. Se vogliamo andare in Europa ad alzare la voce - come noi siamo d'accordo di fare, perché Bruxelles non ci deve dettare l'agenda - dobbiamo però aver fatto i compiti a casa nostra. Crescita vuol dire flat tax. È un anno che la nostra proposta di legge giace depositata in Parlamento. E allora che si facciano la flat tax e gli investimenti, ma mi pare che sulla TAV, sulla TAP, sulla TRIV (trivelle e oleodotti) risposte non ne arrivino. Pensate davvero di poter andare in Europa a testa alta e rivendicare le ragioni certe del nostro Paese nel momento in cui su questi grandi temi non siete in grado da oltre un anno di dare delle risposte? Alla luce di tutto ciò, voglio significare la posizione di Fratelli d'Italia e chiedo al Presidente un ulteriore minuto per poter concludere. La posizione di Fratelli d'Italia, con le critiche oggettive e forti che rivolge a questo Governo, vuole però ancora aprire un credito nei suoi confronti, anche perché sappiamo che in queste settimane sono in corso trattative tra il nostro Paese e l'Europa. Non vogliamo che l'Europa veda una maggioranza assolutamente abbandonata e, quindi, noi non voteremo contro e ci asterremo su questo provvedimento
2019-06-27	LN	RipamontiPaolo	Come non citare, da ligure l'impegno senza precedenti per Genova, di cui sono orgoglioso, dopo il tragico crollo dello scorso agosto. Signor Presidente, non ricordo, negli ultimi decenni - e sono a prova di smentita - così tanta attenzione da parte di un Esecutivo per un territorio colpito da un'emergenza. Questo è un Governo che finalmente va a contrattare in Europa non più, come accadeva in passato, in posizione subordinata, ma per far valere le proprie ragioni, stanchi di subire e con la consapevolezza che questo, signor Presidente, è davvero un grande Paese.
2019-06-27	LN	TosatoPaolo	Abbiamo sentito molte critiche delle opposizioni, ma molto generiche, rivolte alla situazione economica generale dell'Italia e dell'Europa più che ai contenuti di questo decreto-legge e quindi perdonatemi, ma queste critiche lasciano il tempo che trovano; rischiano di rappresentare un rito vuoto e inutile, uno sfogo di chi ha trasformato la propria frustrazione in rabbia. Probabilmente le opposizioni pensano di avere la bacchetta magica per risolvere i problemi dell'economia italiana e del pesante debito pubblico. Noi non abbiamo questa presunzione, ma siamo convinti che i decreti sblocca cantieri e crescita contengano molte misure utili al Paese.
2019-06-27	LN	TosatoPaolo	Signor Presidente, colleghi e colleghe, comprendiamo perfettamente la rabbia e gli attacchi delle opposizioni al Governo, soprattutto da parte dei colleghi del Partito Democratico, che hanno governato a lungo questo Paese negli ultimi anni. I risultati elettorali delle europee sono stati molto deludenti per loro, molto meno per le forze di Governo, caso quasi unico in Europa. Governare è molto difficile, soprattutto nell'attuale contesto economico internazionale; eppure, le forze di questo Governo hanno ottenuto più del 50 per cento del consenso dei cittadini italiani. Fatevene una ragione.
2019-06-27	M5S	LannuttiElio	Il mercato interno è quasi asfittico e non in grado di proteggere i cittadini, i lavoratori, le famiglie e le imprese da eventi come la guerra dei dazi tra Stati Uniti e Cina. Il dumping fiscale e la domiciliazione nei Paesi a fiscalità di vantaggio genera 20 miliardi di euro di elusione l'anno per l'Italia e circa 160 miliardi per l'Europa. Questi sono gli effetti del globalismo che ha catturato ciò che una volta era la sinistra storica di questo Paese.
2019-06-27	M5S	LannuttiElio	Signor Presidente, nell'epoca immorale dove non viene più contrapposta la morale dei signori e la morale del gregge (per Hegel quella del signore e dei servi, per Marx quella degli oppressi ed oppressori, per Nietzsche quella dei vincitori e vinti), ma la morale confiscata dalla ideologia liberista, tra il bene di chi la pratica e il male di chi la critica, in quest'Europa disuguale noi restituiamo la speranza a un grande Paese come l'Italia, che deve rivendicare con orgoglio la propria identità, senza andare più in Europa con il cappello in mano
2019-06-27	PD	MisianiAntonio	Doveva essere un anno bellissimo il 2019. È diventato l'anno della stagnazione. Signor Presidente, i prossimi giorni saranno decisivi per l'economia di questo Paese, innanzitutto per la procedura di infrazione comunitaria. Sia chiaro: noi facciamo il tifo per l'Italia, vogliamo che questo Paese eviti la procedura di infrazione e siamo contenti di ascoltare dal ministro Tria che ci sono tutte le condizioni per evitarla, perché sarebbe un disastro per il nostro Paese. Ma in quest'anno, signor Presidente, la procedura di infrazione l'Italia se l'è creata da sola, ce la siamo costruita da soli con un autolesionismo senza precedenti. Lo spread a 250, la sfiducia dei consumatori e delle imprese, il blocco degli investimenti hanno una causa fondamentale: la politica economica di questo Governo, non l'Europa. L'incertezza, la paralisi delle decisioni, il blocco delle grandi opere, il debito che torna a crescere e il timore più grande: che l'uscita dell'Italia dall'euro non sia una fantasia ma un'opzione concreta per una larga parte di questa maggioranza e di questo Governo. Questo è il macigno che sta di fronte al Paese e che avete messo voi, il macigno che blocca la crescita e blocca il rilancio della nostra economia. Questi macigni noi li dobbiamo togliere se vogliamo realmente produrre crescita nel nostro Paese. Dobbiamo tornare a dialogare e a negoziare seriamente con l'Europa. Dobbiamo ricostruire la fiducia dei consumatori, delle imprese, di tutti gli attori dell'economia. Dobbiamo dare loro un orizzonte di certezze e dobbiamo darci obiettivi seri di politica economica come, ad esempio, tagliare le tasse: sì, ai lavoratori, alle imprese che assumono e che investono abbattendo all'evasione fiscale, non facendolo a deficit,ma disboscando la giungla delle agevolazioni e restituendo equità al sistema fiscale italiano. Dobbiamo trovare risorse per la scuola, per la sanità, per le politiche familiari e dobbiamo farlo riprendendo la revisione della spesa che i Governi di centro-sinistra avevano avviato e che voi avete abbandonato. Dobbiamo fare investimenti? Sì, i soldi ci sono e sono stati stanziati. Dobbiamo concentrarli però, perché voi li avete dispersi in mille rivoli e in questo modo i soldi non riusciamo a spenderli e dobbiamo concentrarli sulla sfida decisiva per il futuro del nostro Paese: la sostenibilità ambientale, Agenda 2030 e il cambiamento climatico.
2019-06-27	PD	VerducciFrancesco	Signor Presidente, c'è una foto - oggi - su tutti i giornali alla quale non riesco a smettere di pensare, alla quale non dobbiamo smettere di pensare. Racconta una storia vera e terribile, che ci riguarda e ci chiama in causa: un padre e una figlia, abbracciati per sempre. Morti mentre cercano di attraversare un fiume troppo grande e pericoloso, al confine tra Messico e Stati Uniti d'America, per poter aggirare e oltrepassare il muro voluto per impedire ai migranti latini di arrivare al Nord, alla frontiera e al "sogno americano". Un'immagine che racconta l'amore di un padre e di una figlia, ma anche la ferocia di chi è più forte contro chi è più debole. Penso a quel padre. Penso se fosse toccato a me, al suo posto, cercare il coraggio, prendere in braccio mia figlia per darle un futuro, lontano da violenza e disperazione. Cercare di attraversare l'acqua alta, parlare per rassicurarla, tenerla alta più delle onde, cingerla con la mia maglietta per non perderla. Stringerla per non lasciarla. Lui è Oscar, lei è Angy Valeria, di soli ventitré mesi. Penso che il Senato debba tenere impressi i loro nomi, perché ne simboleggiano mille e mille altri, morti per fuggire da guerre, torture e fame. Quei migranti, signor Presidente, siamo noi e le loro speranze, i loro bisogni, la voglia di lavorare e realizzarsi sono lo spirito che muove ogni democrazia. I muri invece sono la negazione della democrazia, l'emblema dei regimi autoritari. C'è stato un tempo in cui abbiamo festeggiato la caduta del muro che divideva l'Europa tra democrazia e tirannide. Allora, nell'Ottantanove, ne esistevano quindici. Oggi al mondo di muri ne esistono settanta, ma non potranno fermare chi, come noi, abita questo pianeta e reclama, come noi, democrazia e diritti. I muri sono alimentati da una retorica d'odio che criminalizza i più deboli per lasciare indisturbati i forti e mette gli ultimi contro i penultimi. Ma è un inganno, perché la sicurezza si costruisce solo allargando democrazia e diritti. Allora facciamolo, colleghi: non lasciamo più che un confine significhi la morte di un padre, di una madre, di una figlia e, con loro, di tutta l'umanità.
2019-07-02	PD	VerducciFrancesco	Signor Presidente, quando, nell'agosto del 2016, poi in ottobre e poi ancora nel gennaio successivo, i territori dell'entroterra delle zone appenniniche di Marche, Umbria, Abruzzo e Lazio, sono stati colpiti dal più devastante terremoto degli ultimi secoli, tutti noi, in particolare chi di noi vive ed è nato nelle zone del cratere, abbiamo avuto chiaro un pericolo enorme: territori già colpiti da fenomeni di spopolamento avrebbero potuto ricevere dal sisma un colpo esiziale. Ma l'Italia e l'Europa non possono perdere comunità di Comuni che, da sempre, sono un tassello imprescindibile per storia, identità, capacità manifatturiera, cultura del lavoro e della nostra civiltà. Non basta, infatti, ricostruire le mura civiche e le case private. Serve un progetto per costruire futuro, per far vivere le famiglie, per attrarre nuove generazioni e investimenti. Servono servizi e, tra essi, il più importante e vitale, signor Presidente, è la scuola: perché la scuola parla ai decenni a venire; perché la scuola cementa una comunità: perché è la base di quella innovazione tecnologica che può costruire distretti economici e che crea lavoro. C'è un progetto avanzato, nato dalla sinergia tra le istituzioni e le associazioni, per far partire nella città di Amandola, uno dei Comuni simbolo del cratere, un nuovo corso di istruzione professionale ad indirizzo alberghiero, che può servire a rilanciare la nostra vocazione agricola, turistica, enogastronomica, fondamentale per far nascere programmi concreti, radici e speranze legate ai territori. Eppure, signor Presidente, questo progetto non viene fatto partire perché, a fronte dei venti richiesti, gli iscritti sono sedici, tra cui tre ragazzi diversamente abili. L'Ufficio scolastico regionale, però, potrebbe e dovrebbe dare la deroga, perché questa possibilità è espressamente prevista in caso di condizioni di disagio legate a specifiche situazioni locali. E quale situazione la richiede di più del sisma? Per questo, con l'interrogazione 3-00953 , chiediamo al ministro Bussetti di intervenire con urgenza. Non può essere una ottusa interpretazione burocratica a mortificare la volontà di riscatto. Il Ministro intervenga e non si volti dall'altra parte, perché aprire una scuola significa costruire diritti, possibilità e futuro. Queste sono le motivazioni del nostro impegno, in quest'Aula e nella società.
2019-07-09	FI	CausinAndrea	Il secondo è l'atteggiamento del Governo verso la richiesta di un maggiore impegno finanziario nell'ambito della NATO, che non è soltanto un numero di bilancio (2 per cento), ma è legato alla decisione degli Stati Uniti di smobilitare progressivamente il proprio impegno nella difesa dell'Europa.
2019-07-09	FI	CausinAndrea	È per questo che noi ci siamo. Il nostro sostegno alle missioni internazionali e alle Forze armate nasce dalla consapevolezza che anche e soprattutto così abbiamo deciso di tutelare la nostra sicurezza individuale, la sicurezza dell'Europa e dei nostri interessi nazionali.
2019-07-09	FI	MinutoAnnaCarmela	Occorre quindi che il Governo si ponga il problema di conversare con l'Unione europea e risolvere amichevolmente la vicenda. Dobbiamo salvaguardare la vita umana e allo stesso tempo perequare l'onere conseguente con un rapporto meno conflittuale con l'Europa. La nostra deve essere un'opposizione di responsabilità per il ruolo che riveste il nostro Paese all'interno di tutte quelle istituzioni internazionali e soprattutto sui vari fronti che riguardano la politica estera.
2019-07-09	FdI	RautiIsabella	Siamo convinti - e lo voglio dire con passione - che le missioni internazionali siano un investimento produttivo di cooperazione civile e militare ed un patto d'onore. È un patto d'onore, che difendiamo per amor di Patria - che è il DNA di Fratelli d'Italia - e per il nostro rispetto per le Forze armate. Attenzione: è questo e solo questo che ci fa esprimere, oggi, un voto favorevole alla risoluzione in discussione, che proroga 8 missioni in Europa, 11 in Asia, 17 in Africa, nonché 5 interventi di potenziamento dei dispositivi della NATO.
2019-07-09	FdI	UrsoAdolfo	Si tratta per noi di politica estera, ma anche di difesa, di contrasto al terrorismo islamico che ha colpito l'Europa e non soltanto l'Europa. Si tratta per l'Italia anche di sicurezza e, quindi, di controllo all'immigrazione clandestina.
2019-07-09	LN	RomeoMassimiliano	Ma non è finita, perché Renzi, da Presidente del Consiglio, va in Europa e porta la proposta che prevede la collaborazione con i Paesi africani per mettere gli hotspot alle frontiere, chiedendo assistenza e cooperazione nelle attività di pattugliamento. Ora il Partito Democratico chiede di votare per parti separate la risoluzione, in quanto non ha intenzione di approvare la parte sulla missione bilaterale di assistenza alla Guardia costiera libica che riguarda quell'impegno. Colleghi, quando vi sarete chiariti al vostro interno, saremo molto ben lieti di potervi ascoltare qui in Aula.
2019-07-09	LN	TeseiDonatella	, . Signor Presidente, le Commissioni affari esteri e difesa hanno esaminato, ai sensi della legge n. 145 del 2016, le deliberazioni del Consiglio dei ministri che autorizzano la partecipazione italiana per il 2019 alle missioni militari e agli interventi di cooperazione allo sviluppo. Si tratta di due diversi atti: il primo, che è l'oggetto della nostra discussione di oggi, dispone la proroga delle missioni già in corso; il secondo dispone, invece, l'avvio di una nuova missione in Tunisia. Anche se non forma oggetto di esame in questa sede, tengo a sottolineare questo nuovo impegno assunto dall'Italia verso un Paese che è cruciale per la stabilizzazione del Mediterraneo centrale e che ha bisogno di tutto il sostegno della comunità internazionale nel complesso processo di consolidamento democratico che sta attraversando. Sottolineo che entrambe le risoluzioni - quella relativa alla nuova missione in Tunisia e quella relativa alla proroga delle missioni in corso - sono state approvate all'unanimità nelle Commissioni affari esteri e difesa. Accenno brevemente alle linee di fondo del nostro impegno militare, come delineate dalla relazione analitica presentata dal Governo. Il dato più significativo è che la presenza italiana nelle missioni internazionali viene ricalibrata, concentrando le risorse nella Regione euromediterranea e nel Medio Oriente allargato, a partire dalle aree più prossime al nostro Paese. Cito alcune aree particolarmente significative. Il quadrante più delicato è evidentemente quello libico, teatro di priorità strategica per gli interessi nazionali in materia di sicurezza. Qui, a fronte dell'ulteriore deterioramento del quadro generale, l'obiettivo della nostra presenza è essenzialmente il sostegno alle popolazioni locali, ad esempio con l'ospedale di Misurata, e la stabilizzazione del Paese. Abbiamo una missione di assistenza e supporto che vede un impegno di 130 mezzi terrestri e di un massimo di 400 unità di personale, oltre che la missione di addestramento della Guardia costiera e della Marina libiche. Altro importante impegno è in Libano, sia nella missione bilaterale che nell'ambito della missione Unifil - in cui impieghiamo un contingente di notevoli dimensioni, composto da 1.076 unità di personale, 278 mezzi terrestri e 6 unità aeree - della quale abbiamo da poco riacquisito il comando. L'area mediorientale vede inoltre rilevanti impegni italiani in Iraq - con un impegno massimo di 1.100 unità di personale, affiancate da 305 mezzi terrestri e 12 unità aeree - e in Afghanistan. In questo ultimo teatro è stata programmata una progressiva riduzione del contributo fornito alla missione entro il mese di luglio, comunque subordinato alla conclusione del processo elettorale per la scelta del nuovo Presidente. L'Italia continua comunque ad essere uno dei quattro Paesi cardine della missione, insieme a Stati Uniti, Germania e Turchia, e il quarto contributore per personale impiegato, con un contingente non inferiore alle 700 unità e con 145 mezzi terrestri e 8 unità aeree. Altro teatro particolarmente sensibile, soprattutto in chiave di contrasto al traffico di esseri umani, è quello del Niger. Qui, dopo alcune incertezze, è finalmente partita la missione bilaterale volta a rafforzare il controllo delle autorità locali sul territorio, che impegna un contingente composto da un numero massimo di 290 unità di personale e 160 mezzi terrestri. Di rilievo anche gli sforzi nel Corno d'Africa. Per la stabilizzazione della Somalia abbiamo una missione di formazione del personale locale, con un impegno composto da un numero massimo di 123 unità di personale e 20 mezzi terrestri. Nei mari adiacenti, per il contrasto al fenomeno della pirateria, l'Italia partecipa alla missione europea Atalanta, con 2 mezzi navali, 2 aerei e un numero massimo di 407 unità di personale. Per tutte le missioni già in atto, la proroga è fino al 31 dicembre e, per ogni missione, la relazione analitica riporta, come previsto dalla legge, due schede: la prima con il resoconto di quanto si è fatto nel 2018; la seconda con le risorse e gli assetti per l'anno in corso. Ciascuna scheda-missione riporta, nel dettaglio: l'area geografica di intervento e la sede del comando; il mandato internazionale e gli obiettivi; la base giuridica di riferimento; la composizione degli assetti; il numero massimo delle unità di personale; la durata programmata; il fabbisogno finanziario. Rinviando, per un elenco dettagliato delle singole missioni, al testo della risoluzione che è al nostro esame, segnalo che il quadro complessivo comprende 6 missioni in Europa, 11 in Asia e 17 in Africa. La proroga investe anche la missione Mare Sicuro, dispositivo aeronavale nazionale nel Mediterraneo, e anche 5 missioni di sostegno alle iniziative NATO, per il controllo dei confini dell'Alleanza. Ci sono poi le esigenze comuni a più teatri operativi delle Forze armate e le esigenze di mantenimento del dispositivo info-operativo dell'Agenzia informazioni e sicurezza esterna (AISE) a protezione del personale impiegato. La relazione illustrativa del Consiglio dei ministri precisa che la consistenza massima annuale complessiva dei contingenti delle Forze armate impiegati nei teatri operativi sarà pari a 7.343 unità. La consistenza media è pari a 6.290 unità, con una piccolissima riduzione (19 unità) rispetto all'anno precedente. Tenendo conto anche della nuova missione in Tunisia, l'onere complessivo è di 1.428 milioni di euro. Di questa cifra la componente maggiore, circa 1.102 milioni di euro, è ovviamente a carico del Ministero della difesa; 296 milioni di euro sono invece a carico del Ministero degli esteri; a carico del Ministero dell'interno sono imputati circa 7.700.000 euro, mentre altri 7 milioni circa sono a carico del MEF (per le attività della Guardia di finanza); infine, 15 milioni sono a carico della Presidenza del Consiglio, per le attività dell'AISE. Una parte di queste risorse (secondo quanto previsto dalla nuova legge di contabilità) è computato nell'esercizio finanziario 2020. Per l'esercizio finanziario 2019 gli oneri totali assommano quindi a 1.020 milioni di euro Segnalo in conclusione - ma è un punto ovviamente molto importante - che, nell'esprimersi favorevolmente alla proroga delle missioni, le Commissioni riunite hanno altresì formulato, nella risoluzione che oggi abbiamo al nostro esame, due impegni al Governo: uno in relazione alla missione Sophia (scheda 9/2019 della deliberazione) e un altro relativo alla missione bilaterale di assistenza alla Guardia costiera libica (scheda 23). In relazione alla missione Sophia, si impegna il Governo ad operare nelle opportune sedi dell'Unione europea, affinché vengano modificate le regole che attualmente individuano l'Italia come unico Paese di sbarco delle persone soccorse in mare. Per la missione di assistenza alla Guardia costiera libica, anche tenuto conto del peggioramento della situazione, le Commissioni hanno ritenuto opportuno impegnare il Governo a svolgere costanti azioni di monitoraggio, ove sussistano le condizioni, affinché sulle imbarcazioni fornite dall'Italia alla Libia, venga installata solo la strumentazione utile per le attività di contrasto all'immigrazione illegale e al traffico di esseri umani, nonché alle attività di soccorso in mare, nel rispetto delle disposizioni internazionali in materia di embargo.
2019-07-09	M5S	DonnoDaniela	Così si è decretata la fine ufficiale della partecipazione tedesca alla missione, decisione che, tra l'altro, era stata anticipata a gennaio con il ritiro della fregata Augsburg dal dispositivo navale. Una decisione grave quella della Germania, presa in risposta alla legittima richiesta italiana di rivedere le regole di ingaggio della missione, che dal 2015 prevedevano di far sbarcare solo in Italia i migranti soccorsi in mare, introducendo un equo meccanismo di redistribuzione in tutta Europa. Pur di non farsi carico dei migranti salvati in mare, la solidale e responsabile Europa, su input di Berlino e Parigi, ha ordinato il temporaneo ritiro fino al 30 settembre di tutte le navi della missione, trasformando di fatto Sophia in una missione di solo pattugliamento aereo. Una decisione grave anche questa, che - come sottolineato dallo stesso ministro delle difesa Elisabetta Trenta - ha lasciato campo libero ai salvataggi fai da te operati dalle navi private delle ONG e al traffico di armi verso la Libia, in violazione all'embargo, proprio quell'embargo che la missione Sophia aveva il mandato di contrastare. L'Italia dunque, ancora una volta, viene lasciata da sola dall'Europa nel Mediterraneo centrale, dove in questo momento continua ad operare la missione nazionale Mare sicuro della nostra Marina militare, con sei navi, cinque mezzi aerei e oltre 700 uomini. Responsabilmente l'Italia ha deciso di potenziare il dispositivo aereo della missione Sophia, aggiungendo ai due droni da ricognizione Predator già operativi un avanzatissimo velivolo pattugliatore, il P72-A dell'Aeronautica militare. Ci auguriamo che dopo l'estate, quando sarà il momento di ridiscutere a livello europeo la sorte della missione Eunavfor Med Sophia, questa nuova Unione europea, anche alla luce dell'aggravarsi della situazione in Libia e di un crescente rischio umanitario, dimostri di saper mettere da parte gli egoismi nazionali e accetti la modifica delle regole della missione navale, così da poterla far ripartire sulla base di un'equa condivisione delle responsabilità. Ribadisco: un'equa condivisione delle responsabilità. Sono certa che questo Governo non mancherà di attivarsi in tutte le sedi opportune per raggiungere questo obiettivo.
2019-07-09	M5S	PetrocelliVitoRosario	La gravità della situazione in Tripolitania oggi è sotto gli occhi di tutti, con il crescente coinvolgimento nel conflitto di diversi Paesi (soprattutto Francia, Egitto, Emirati, con Haftar, e in particolar modo Turchia e Qatar, con al-Sarraj) e con la progressiva escalation dei combattimenti. Si vedano ad esempio il bombardamento criminale - davvero lo è - del centro migranti e il numero dei morti che negli scontri ha ormai superato la quota di 1.000 persone. Ritengo che, come molti hanno sottolineato, questa situazione comporti due enormi problemi per il nostro Paese. Il primo è la minaccia diretta ai nostri interessi economici e il rischio concreto di vederci tagliati fuori dai giochi politici ed economici della Libia di domani, che va scongiurato. Il secondo è una crisi umanitaria, sottolineata praticamente da tutti gli interventi, che, insieme all'evidente impossibilità ormai di considerare la Libia come un porto sicuro, rischia di generare un flusso di rifugiati che non può certo essere respinto al punto di partenza. Da qui la necessità, a mio modo di vedere, di proseguire a rafforzare la presenza e l'impegno dell'Italia a supporto delle legittime autorità libiche guidate dal al-Sarraj, che, per la cronaca, stanno respingendo con successo l'offensiva del generale Haftar. Questo consentirebbe all'Italia, in primo grado, di rimanere in partita in Libia con un ruolo da protagonista, contribuendo alla pacificazione del Paese ed evitando di farsi scalzare dai competitori europei e arabi. In secondo luogo, consentirebbe all'Italia di continuare a costruire quel dispositivo aeronavale libico a cui, quando la Libia tornerà ad essere porto sicuro ed entità statale unificata, spetterà il compito di monitorare le acque territoriali libiche, per contrastare il traffico di esseri umani diretto verso l'Europa. Qual è il punto, su quest'argomento? Oggi la Guardia costiera libica è ancora infiltrata da soggetti legati ai narcotrafficanti - è impossibile negarlo - ed è dotata di mezzi inadeguati e di personale non qualificato. Qui il nostro intervento è importante, perché non è ancora in grado di svolgere bene il suo lavoro e se ci tirassimo indietro proprio adesso, come qualcuno vorrebbe, quando abbiamo iniziato ad addestrare il personale, fornire mezzi navali adeguati e ripristinare mezzi aerei di sorveglianza, la situazione non migliorerebbe mai, ne sono certo. Qual era il nostro obiettivo e quale dev'essere la nostra prospettiva? Era e resta una Guardia costiera libica e una Marina militare libica che, nel prossimo futuro, siano in grado di intercettare e soccorrere i barconi operando nella Sar libica in maniera professionale, affidabile e autonoma. Il nostro obiettivo naturalmente era anche di riportare in Libia i migranti soccorsi in acque libiche, non certo nei lager sotto le bombe, che vanno subito evacuati, ma in centri di accoglienza adeguati e sicuri, gestiti dalle Nazioni Unite, dai quali organizzare i rimpatri volontari non solo nei Paesi d'origine, ma verso tutti quelli europei e quelli sicuri della Regione mediterranea e mediorientale, a partire da quanti oggi soffiano sul fuoco del conflitto (e li ricordavo prima). Raggiungere questo obiettivo credo porterebbe in breve tempo a svuotare i centri prosciugando la fonte del business per i trafficanti e fermando quindi, come seconda istanza, le partenze dei barconi. Colleghi, la pacificazione della Libia è la priorità numero uno della politica estera e di difesa italiana. Come ho detto già mesi fa, se gli appelli al cessate il fuoco e le pressioni diplomatiche dovessero continuare a rimanere inascoltati, faremmo bene - lo ritengo fermamente - a considerare seriamente l'ipotesi di una missione di pace dei caschi blu dell'ONU prima che sia troppo tardi. Rimanendo nel quadrante geopolitico africano, chiaramente strategico - come dicevo - per il nostro Paese, delle missioni internazionali orientate alla tutela dell'interesse nazionale, il MoVimento 5 Stelle giudica molto positivamente l'avvio della nuova missione nazionale di supporto militare in Tunisia, che è un partner strategico per la sicurezza e la stabilità della Regione nordafricana ed in particolare per la lotta al terrorismo e al traffico degli esseri umani. Per la stessa ragione, come ricordava il ministro Trenta e come ricordavano anche altri colleghi intervenuti, registro con soddisfazione l'avvio pieno della missione nazionale di supporto militare in Niger. Il Niger è il principale crocevia del traffico di esseri umani dall'Africa occidentale subsahariana, oltre che riconosciuto avamposto e baluardo della lotta a Daesh. Finalmente la missione italiana di addestramento delle forze di sicurezza nigerine nella lotta al traffico di esseri umani e al terrorismo diventa pienamente operativa, passando da poche decine a quasi 300 uomini, 160 mezzi terrestri e 5 mezzi aerei. In conclusione, giudicherei analogamente molto importante la prosecuzione dell'impegno italiano in Somalia, dove partecipiamo alla missione europea di formazione delle forze di sicurezza locali: è una missione fondamentale per la stabilizzazione sia della Somalia che di tutto il Corno d'Africa, che sono ovviamente aree tra quelle principali di origini della migrazione verso l'Europa. Per queste ragioni e per quelle già illustrate da tutti i miei colleghi di Gruppo, dichiaro il voto favorevole del MoVimento 5 Stelle.
2019-07-09	PD	AlfieriAlessandro	Ebbene, quel dispositivo è stato arretrato ed è stata data una delega in bianco alla Guardia costiera libica e oggi noi non siamo in grado di sapere quelle motovedette come vengono utilizzate, se vengono rispettate le norme internazionali e le norme sull'embargo. Il ministro Trenta ha appena citato le norme sull'embargo e noi oggi non siamo in grado di sapere se quelle motovedette sono state riarmate o meno. Noi gliene abbiamo date non armate ma oggi non possiamo essere sicuri che quelle motovedette siano utilizzate correttamente. La stessa cosa vale per Eunavfor Med (missione Sophia). Anche con sprezzo del ridicolo, siamo riusciti a costruire una posizione in Europa e per la prima volta abbiamo dato vita a un'operazione navale senza navi: complimenti, un precedente incredibile da questo punto di vista! Noi dobbiamo riuscire a riappropriarci del controllo del Mediterraneo centrale, facendolo con i mezzi della Marina militare, con i nostri mezzi, con la nostra Guardia costiera, con il controllo di un'area strategica per noi, perché è il modo migliore per garantire la stabilità e la sicurezza di quel teatro. Lo facciamo nel solco di un accordo fatto da Gentiloni Silveri con al-Sarraj, che ha dato copertura alle organizzazioni internazionali, che per la prima volta sono entrate nei campi libici e hanno permesso a 40.000 persone di tornare a casa loro e di non rimanere in campi dove i diritti umani non sono rispettati. Questo è stato un successo del nostro Paese, così come i corridoi umanitari: queste sono le cose che ha fatto il PD, non le divisioni di cui raccontava prima Romeo.
2019-07-09	PD	AlfieriAlessandro	Signor Presidente, le missioni internazionali sono forse lo strumento principe con cui attuiamo la nostra politica estera e di difesa e il luogo in cui in Europa, all'interno delle Nazioni Unite, in sede NATO e anche nei rapporti bilaterali, costruiamo le nostre relazioni internazionali. Sorprende allora che ci si arrivi quasi considerandolo un adempimento burocratico e in colpevole ritardo. Sono andato a rivedermi il resoconto stenografico di quando, alla fine della scorsa legislatura, si approvarono le missioni internazionali e soprattutto i parlamentari del Gruppo MoVimento 5 Stelle, ma anche quelli della Lega, lamentavano il fatto che si arrivasse a discutere un provvedimento così importante tre settimane dopo il termine entro cui bisognava approvarlo. Ebbene, quest'anno sono passati più di sei mesi da quando avremmo dovuto approvare quel provvedimento. E dobbiamo assistere alla lezioncina del presidente della Lega che ci dice delle divisioni del Partito Democratico?
2019-07-09	PD	FaraoneDavide	Dei 49 milioni di euro abbiamo parlato mille volte, perché non ne posso parlare io non lo capisco. PRESIDENTE. Credo di averlo spiegato molto bene all'inizio del suo intervento, quindi concluda. C'è una gamma vasta di toni di uguale forza polemica che lei può usare. FARAONE (PD). Naturalmente faremo attenzione, d'ora in avanti, a tutti i toni che verranno utilizzati in quest'Aula, compreso quello del senatore Romeo di poco fa. PRESIDENTE. Gliene sono grata. Prego. FARAONE (PD). Lo so, ma vedo che c'è molta attenzione ai nostri interventi in particolare. La favoletta è questa: i sette - erano «nani», ma lo ometto - lo avevano lasciato da solo a combattere contro questi pericolosissimi palestrati (che erano robusti e sbarcavano a migliaia) e contro i comunisti che, nemici dell'Italia, li aiutano ad arrivare. Naturalmente - era «Capitan America» e diventa Salvini - si rivela un codardo quando si tratta di dire a Orbàn perché l'Europa gli va bene quando deve prendere i fondi comunitari, quelli che paghiamo anche noi con le tasse degli italiani, e non va più bene quando si tratta di ricollocare nel suo Paese qualche decina di migranti.
2019-07-09	PD	FaraoneDavide	Salvini fa lo spaccone e litiga con i Paesi del Nord Africa - risultati zero e zero collaborazione - e giudica porti sicuri luoghi dove scoppiano le bombe e muoiono donne e bambini. Sempre i due vecchi nani, Conte e Moavero Milanesi, mentre Salvini in diretta Facebook diceva che o se li prendevano altri Paesi europei o non li avrebbe fatti sbarcare (naturalmente non chiamando nessuno, perché chiunque avesse chiamato non avrebbe mai risposto ad una persona e a un Ministro come Salvini, vista la sua scarsa credibilità, e poi perché è molto più comodo per la sua propaganda tenerli al porto in Italia e non ricollocarli in Europa) nel corso della vicenda della Sea-Watch, chiamarono e ottennero il ricollocamento e Salvini, invece di festeggiare e utilizzare quel risultato ottenuto facendo sbarcare, come aveva detto, in due minuti, non rispondeva al telefono non al senatore Faraone, ma al ministro degli esteri Moavero, rendendosi irreperibile. È lui che ha messo a rischio la vita dei finanzieri, è lui che ha messo a rischio la vita di tutti quelli che erano a bordo della Sea-Watch.
2019-07-09	PD	VattuoneVito	Dov'era quando Salvini faceva danni in giro per l'Europa, con ricadute negative e costi altissimi anche per il nostro Paese, perché con il sostanziale annullamento di Sophia, di fatto avete lasciato l'area più critica del Mediterraneo ai trafficanti e alla Marina libica, che nel nuovo contesto della Libia di oggi ha fatto passi indietro? Le avvisaglie di nuove tensioni in Algeria, in Tunisia e in Siria, gli attacchi alle petroliere del Golfo in Oman e l'intensificarsi degli scontri in Libia ci dicono - anzi, ci avvisano - che è nell'area del Mediterraneo che nei prossimi anni si giocherà una partita essenziale per il sistema delle relazioni internazionali e per la stabilità mondiale. La gestione delle relazioni internazionali richiede capacità, pazienza e pragmatismo, non misure spot. Non riusciamo a capire la strategia complessiva che il Governo intende perseguire nel Mediterraneo. Per noi occorre riaggiornare in chiave europea e mondiale una politica per quest'area, sapendo che solo un quadro complessivo di misure, per i Paesi di origine dei flussi, di asilo e rimpatri, di contrasto ai trafficanti e di cooperazione è l'unica possibilità che abbiamo per affrontare crisi sistemiche e complesse come quelle dei flussi migratori. In conclusione, se abbiamo qualche possibilità di rispondere all'instabilità in atto, occorre compiere un passo decisivo in avanti insieme all'Unione europea e non isolarci nell'illusione di controllare i nostri confini.
2019-07-09	PD	VerducciFrancesco	Noi non voteremo a favore della missione di sostegno alla cosiddetta Guardia costiera libica: in questi due anni tutto è cambiato radicalmente e pensiamo che sia un errore enorme quello che il Governo sta compiendo. Chiediamo a questo Parlamento di prendere voce, come noi stiamo facendo, e di dire no, perché non possiamo più chiudere gli occhi, non possiamo più ignorare quanto avviene, quanto la cosiddetta Guardia costiera libica si sia macchiata in questi anni e mesi recenti di crimini documentati da inchieste giornalistiche, denunciati ripetutamente dall'ONU, dall'Alto commissariato delle Nazioni Unite per i rifugiati (UNHCR), dal Consiglio d'Europa: continue violazioni dei diritti umani che avvengono nei centri di detenzione, che sono come Lager, dove torture, stupri, estorsioni sono la norma. Tutto questo è documentato, signora Ministro. Colleghi, voi come me avete visto centinaia di foto di donne, uomini, minori con le catene al collo come bestie, incaprettati, con la pelle scuoiata, le pistole puntate alla tempia e non si può tacere per nessuna ragione, né di cinismo né di calcolo elettorale. Il segretario generale dell'ONU Guterres ha parlato di «crimini contro l'umanità», l'Alto commissario Nazioni Unite ha definito «disumana» la collaborazione tra l'Unione europea e la Guardia costiera libica. Sappiamo, come tutti, il perché: le motovedette libiche intercettano i migranti nel Mediterraneo centrale e li portano, o li riportano, indietro nei campi libici e questo non può e non deve avvenire con la complicità italiana. Uno dei capi della cosiddetta Guardia costiera è il famigerato al Milad, noto per il suo business: trafficante di uomini e di schiavi su e giù per il Mediterraneo, contrabbandiere, affondatore di navi dei migranti. Su tali crimini indaga la Corte internazionale di giustizia dell'Aia, secondo la quale le sue milizie sarebbero destinatarie di una delle navi fornite dall'Italia alla cosiddetta Guardia costiera libica. Per questo non possiamo votare. L'Italia, infatti, è una grande nazione e questa autorevolezza e credibilità nel mondo deriva innanzitutto dalla nostra forza morale dimostrata dal nostro stato di diritto, dalla nostra Costituzione repubblicana. Le nostre missioni non possono in alcun modo essere scudo e alibi di quanto sta avvenendo. In Libia da mesi è riesplosa una guerra cruenta, un' escalation militare fuori controllo con più di 1.000 morti e 90.000 sfollati, una polveriera a pochi chilometri da noi dovuta anche all'isolamento, all'inettitudine, alla mancanza di peso del vostro Governo. È una guerra che ci riguarda per gli equilibri geopolitici, per la vicenda petrolifera, per la gestione dell'immigrazione; certo, è una guerra che ci chiama in causa anche per l'enormità della pagina nera del nostro passato coloniale, che è esistito, a differenza di quanto ignora il sottosegretario Di Stefano. Il quale evidentemente è una persona che ignora perché ha scritto un post ridicolo negando quel nostro passato, a dimostrazione che anche nelle vicende più drammatiche si può annidare il ridicolo. Sta quindi alla nostra democrazia riscattare quella pagina nera del passato nei confronti di tutto il continente africano, non permettendo mai alla politica estera, per nessuna ragione di Stato, di consentire in maniera diretta o indiretta la negazione dei diritti umani. La Libia è un Paese in guerra, nei cui campi lager vengono torturate migliaia di persone. Non ha mai ratificato convenzioni internazionali e allora non è e non può essere un porto sicuro, cioè un porto nel quale condurre chi in mare viene salvato da naufragio. Il fatto che la Libia non sia un porto sicuro ha dovuto ammetterlo persino il ministro Moavero Milanesi in quella che appare un'autodenuncia. Ma, se Tripoli non è un porto sicuro, allora non può gestire una zona SAR, cioè di ricerca e salvataggio nel Mediterraneo, né si può continuare ad appaltare ai libici la nostra politica migratoria, un pezzo della nostra politica estera. Ancora pochi giorni fa, quando la Sea-Watch è rimasta bloccata al largo di Lampedusa dalle ordinanze dei ministri Toninelli, Salvini e Trenta, proprio il ministro Salvini e l'ineffabile sottosegretario Di Stefano urlavano vergognosamente: «Portateli in Libia», istigando - loro sì - alla violazione di tutte le leggi, contravvenendo al dovere categorico del porto sicuro. Per diciassette giorni il Governo italiano ha omesso di prestare soccorso ai naufraghi. Parole sante quelle pronunciate dal sindaco di Lampedusa: «Io sto dalla parte della legge del mare (...) a mare vige la regola che bisogna salvare chi è in difficoltà. Né tantomeno si può pensare che chi salva possa o debba chiedere il passaporto…», o il colore. Io aggiungo che questa deve essere la legge degli uomini. L'Italia è un grande Paese che, dopo l'ecatombe dell'ottobre 2013, ha dato avvio all'operazione Mare nostrum, salvando oltre 150.000 vite e noi non smetteremo mai, né lo farà tutto il mondo, di ringraziare i nostri militari, la nostra Marina militare. È stato detto che quell'operazione e quelle che sono seguite hanno salvato l'onore dell'Europa, mentre il vostro Governo infanga l'onore dell'Italia, lasciando in mezzo al mare poche decine di persone per imbastire un feroce circo mediatico, così da far credere di essere duri, quando poi i barchini fantasma sbarcano indisturbati a tutte le ore, senza alcun controllo e senza alcuna identificazione. Una messinscena per nascondere il fallimento di questo Governo sui problemi reali del Paese: (altro che pochi sbarchi) il lavoro non c'è, l'economia è a picco, ci sono tagli alla scuola e alla sanità. Con una campagna violenta volete imporre il nesso tra immigrazione e sicurezza, un nesso infondato fino ad oggi, fino a quando c'è stato un sistema di integrazione gestito dai Comuni, con diritti, doveri e controlli che voi state smantellando, rendendo illegali i richiedenti asilo, alla mercé delle grandi organizzazioni criminali e rendendoci più insicuri. Voi create la paura su cui poi fate propaganda e, anziché provare a governare un fenomeno così grande ed endemico, lo utilizzate per una battaglia infima di calcolo elettorale. Del resto, se voi voleste davvero governare questo fenomeno, costringere l'Unione europea ad occuparsene, modificare quel trattato di Dublino che mette in difficoltà l'Italia e che è stato sottoscritto dai Governi della Lega anni fa, il ministro Salvini almeno qualche volta parteciperebbe alle riunioni dei suoi colleghi a livello europeo, anziché passare tempo a fare dirette Facebook, in una continua opera di disinformazione. Mi riferisco a quel ministro Salvini che ha scelto le ONG come il suo nemico perfetto, criminalizzandole, dandole in pasto all'odio del web. Signor Ministro - a lei innanzitutto mi rivolgo - le ONG vanno invece ringraziate, perché chi salva vite è un eroe, non un delinquente e sono orgoglioso dei parlamentari saliti a bordo della Sea-Watch, perché è nostro compito adempiere al dovere di salvare vite, sempre. È un valore assoluto per chi sta in quest'Aula e fa politica e per noi è la stessa battaglia che presentare un emendamento affinché non chiudano le scuole del cratere sismico o per dare reddito agli operai della Whirlpool in crisi. E allora, Presidente, basta sciacallaggio da parte di chi lucra voti sui migranti e non si occupa né di terremoto, né di crisi industriali. Presidente, noi chiediamo che siano l'Europa intera e l'ONU ad intervenire in Libia subito, per fermare l'ecatombe. Noi chiediamo corridoi umanitari europei e se oggi ci sono le ONG è perché i Governi non fanno il loro dovere, perché voi state chiudendo l'operazione Sophia. Chiediamo che la comunità internazionale entri nei campi lager e li chiuda. Quei migranti, signora Ministro, le persone che fuggono da guerre, violenze e cambiamenti climatici siamo noi, è la nostra stessa umanità. Non possiamo perdonarci - lo dico a quest'Assemblea così distratta anche adesso - la morte di tanti nel nostro mare, soprattutto bambini che magari custodiscono, come è successo, sul comodino o stretta nella tasca del giubbino, durante la traversata, la loro pagella scolastica come la cosa più preziosa, come un amuleto, come un pezzo di futuro, come farebbero i nostri figli.
2019-07-10	FI	FantettiRaffaele	Voglio far notare a quest'Assemblea, ancora una volta, un fenomeno assai poco conosciuto dai media italiani: a fronte di alcune migrazioni verso il nostro Paese, è in atto da circa quindici anni una vera esplosione migratoria in uscita dal nostro Paese, che ha portato a un aumento degli iscritti all'Anagrafe degli italiani residenti all'estero (AIRE) che oramai ha sfiorato i 5,5 milioni di membri. Stiamo parlando quindi del 10 per cento della popolazione italiana e abbiamo dimostrato più volte in quest'Aula che nei dati ufficiali delle autorità dei Paesi in cui tanti italiani risiedono questo dato è sottostimato e in realtà sono molti di più. Parliamo dunque del 10 per cento della popolazione italiana che vive all'estero, di cittadini italiani con diritti politici che conseguono dalla cittadinanza italiana, ma che risiedono all'estero. Non lo hanno fatto per scelta, ma per costrizione, come i loro padri e i loro nonni, che sono stati costretti ad andare all'estero per trovare una soluzione di vita migliore. L'eccezionalità dell'emigrazione italiana, recatasi verso tutti i Paesi del mondo da oltre due secoli, ha avuto un riconoscimento istituzionale in queste Aule con l'istituzione della circoscrizione estero. Si tratta quindi di un riconoscimento dei diritti politici finalmente intervenuto negli anni 2000 e 2001 con due leggi di riforma della Costituzione, che hanno dato una rappresentanza specifica a questa platea. A fronte di un calo demografico di questo Paese - che pure il relatore si è scordato di considerare, ma in Italia cala la popolazione - c'è un'esplosione degli iscritti all'AIRE: la proporzionalità, estremamente discriminatoria, tra i rappresentanti nel Parlamento della circoscrizione estero e la platea di italiani all'estero va quindi peggiorando di giorno in giorno. Alla fine di questa giornata, qualche centinaio di italiani iscritti all'AIRE che ha abbandonato questo Paese, in base alla riforma in discussione, non avrà la possibilità di avere rappresentanti nelle istituzioni. Infatti, il taglio lineare del 33 per cento viene applicato alla platea dei rappresentanti della circoscrizione estero, già estremamente discriminata, e i numeri citati per l'Italia sono completamente diversi da quelli che abbiamo noi italiani all'estero. Immagino peraltro che noi sei senatori eletti all'estero voteremo compatti contro questa riforma, nel rispetto di quanti ci hanno votato, e rappresentiamo una platea almeno tripla di quella che rappresentano i colleghi in Italia. Il taglio interviene su un numero già molto discriminatorio, che diventerebbe quasi doppio, con effetti sulle diverse ripartizioni, in particolare in Europa, dove risiedono 3,1 milioni di italiani, che avrebbero un rappresentante al Senato della Repubblica. La simpatica proposta, fatta da qualche pensatore del MoVimento 5 Stelle, di sorteggiare i rappresentanti parlamentari forse potrebbe tornare utile. Converrebbe quindi estrarre a sorte un rappresentante in quest'Assemblea - che non è composta da nominati, ma da eletti - che rappresenterebbe 3,1 milioni di italiani (numero che continuerà ad aumentare), i quali hanno gli stessi diritti di cittadinanza di tutti gli altri cittadini italiani, ma si trovano all'estero. Altrimenti, l'unico effetto sarà l'elezione del più ricco, perché davanti a una platea di quel genere una campagna elettorale può essere intrapresa solo da qualcuno che ha enormi risorse. Vi sfido quindi a mostrarci gli effetti e i vantaggi economici di questa riforma rispetto al taglio lineare sulla circoscrizione estero: due posti in meno. Non mi sembra davvero che possiate vantarvi di una cosa del genere. Non vi è poi alcun effetto in termini di efficienza dei lavori parlamentari, anzi, la si perde. L'effetto politico, su cui bisognerà veramente riconoscervi una certa coerenza, è quello di togliere alla rappresentanza degli italiani all'estero ogni capacità d'azione: si tratta di un effetto politico che questa maggioranza - ahimè - sta cercando di imprimere sui lavori di questa legislatura fin dall'inizio e ci sta riuscendo con una certa efficacia. Avete abolito il Comitato per le questioni degli italiani all'estero, l'unica istituzione presente in questo ramo del Parlamento dedicata agli italiani all'estero, che era in vigore da tre legislature. È una vergogna assoluta che quest'Assemblea e questa maggioranza abbiano ritenuto di annullare l'eredità dei lavori del Comitato per le questioni degli italiani all'estero di tre legislature, sostituendolo con un'indagine conoscitiva sul fenomeno degli italiani all'estero, peraltro non ancora partita. Vi sfido a immaginare che nei vostri territori arrivi qualcuno a dirvi che in rappresentanza del 10 per cento della popolazione, in luogo dei rappresentanti parlamentari e delle Commissioni in cui si discutono questi interessi, si pensa di intraprendere un'indagine conoscitiva. Facciamo un'indagine conoscitiva sui siciliani o sui campani, che sono pur sempre 5 milioni e mezzo di persone, come gli italiani all'estero: è vergognoso, ma molto coerente con il vostro disegno politico, che è chiaro; ossia togliere ai cittadini italiani residenti all'estero i loro diritti politici. Segnalo peraltro a voi e al relatore che, nella furia devastatrice di questo disegno, siete incorsi in un errore marchiano, come abbiamo già detto nella discussione durante il primo passaggio in Aula qui al Senato e anche in dichiarazione di voto, un voto che da parte nostra è sempre stato coerentemente contrario. Avete violato infatti i principi che informano l'ordinamento costituzionale italiano: il principio di rappresentanza democratica, il principio di uguaglianza tra i cittadini, il principio di ragionevolezza delle norme e il principio di proporzionalità tra mezzo e fine della rappresentanza. Ho citato quattro principi cardinali rispetto alla Costituzione italiana fin dai tempi dei costituenti - se vogliamo marcare una differenza, esimio relatore, tra i costituenti e i successivi legislatori, anche se giuridicamente non c'è - che informano l'attività di controllo della Corte costituzionale, che cercheremo di adire. Parimenti, porteremo all'attenzione del garante massimo dell'ordinamento istituzionale italiano e dei principi che lo informano, ossia il Presidente della Repubblica, la violazione palese commessa ai danni della circoscrizione estero con un taglio di questo genere (quattro senatori e otto deputati in rappresentanza del 10 per cento della popolazione). Vi segnalo che la Costituzione e l'ordinamento giuridico italiani non discriminano i cittadini in base alla razza e alla religione, ma neanche alla residenza. Questa quindi è una violazione palese di tre o quattro principi generali dell'ordinamento costituzionale italiano, che faremo valere, e questo disegno di distruzione dei diritti politici degli italiani all'estero che state portando avanti non andrà fino alla fine.
2019-07-10	FdI	GarneroSantancheDaniela	Forse oggi qualcuno sarà deluso da Fratelli d'Italia, pensando che ci saremmo potuti sottrarre al voto su questa riforma e che avremmo potuto usare i nostri voti come merce di scambio per ottenere non so che cosa, ma non ci siamo mai posti questo problema. Il nostro Gruppo è convinto della necessità della riduzione del numero dei parlamentari, perché riteniamo che il nostro Parlamento sia tra i più popolosi d'Europa.
2019-07-11	FI	GiammancoGabriella	Signor Presidente, il provvedimento in esame è particolarmente importante, in quanto volto a velocizzare gli strumenti di estradizione e a combattere la criminalità transnazionale e transfrontaliera. Gli strumenti di ratifica all'esame mirano quindi a rafforzare la collaborazione e l'assistenza giudiziaria, con ricadute positive anche grazie al potenziamento della collaborazione tra le Forze dell'ordine a livello transfrontaliero. Il provvedimento contiene infatti una serie di strumenti di cooperazione internazionale diretti a migliorare la capacità degli Stati nell'azione di contrasto della criminalità a carattere sovranazionale, alla luce anche delle evoluzioni politiche e sociali in Europa e dei progressi tecnologici intervenuti a livello globale, rafforzando i meccanismi di cooperazione e assistenza giudiziaria mediante l'attivazione di ulteriori sinergie sia in fase di indagine che in ambito processuale. Per tutte queste ragioni, naturalmente Forza Italia è favorevole al provvedimento.
2019-07-11	LN	VescoviManuel	Signor Presidente, siamo oggi chiamati ad esaminare il disegno di legge n. 1308, già approvato dalla Camera dei deputati, che ratifica il Secondo Protocollo addizionale alla Convenzione europea di assistenza giudiziaria in materia penale e due ulteriori protocolli, il Terzo e il Quarto. L'obiettivo è quello di introdurre misure di razionalizzazione, semplificazione e accelerazione della disciplina in ambito penale che, da un punto di vista processuale e sostanziale, garantiscano l'assistenza richiesta dai Paesi membri del Consiglio d'Europa, con modalità e tempi di realizzazione più efficaci, che snelliscano le procedure di estradizione.
2019-07-11	M5S	DiNicolaPrimo	Signor Presidente, come da lei annunciato, l'Assemblea è chiamata ad esaminare il disegno di legge, già approvato dalla Camera dei deputati, recante la ratifica degli accordi sottoscritti nel febbraio 2017 tra l'Italia e la Serbia per facilitare l'applicazione di due strumenti convenzionali formulati nel quadro delle attività del Consiglio d'Europa, ovvero le convenzioni europee rispettivamente in materia di estradizione e di assistenza giudiziaria in materia penale.
2019-07-11	M5S	PacificoMarinella	Signor Presidente, l'Assemblea è chiamata ad esaminare il disegno di legge recante la ratifica del Trattato sul trasferimento delle persone condannate o sottoposte a misure di sicurezza, sottoscritto dall'Italia e dall'Argentina nel maggio 2017. La scelta di sottoscrivere un'apposita Convenzione bilaterale in tale materia è stata dettata dalla mancanza di altri strumenti giuridici applicabili al caso, non avendo l'Argentina aderito alla Convenzione del marzo 1983 del Consiglio d'Europa sul trasferimento delle persone condannate.
2019-07-11	PD	FerrariAlan	Signor Presidente, intervengo richiamando l'articolo 145 del Regolamento. Alcuni fatti di cronaca di ieri dai risvolti potenzialmente molto gravi ci impongono di chiederle un definitivo ed essenziale chiarimento a tutela di questa Camera. Come è ormai noto, il sito «Buzzfeed» ha pubblicato la registrazione di una riunione segreta tenutasi all'Hotel Metropole di Mosca in cui si sarebbero incontrati esponenti della Lega e uomini del Cremlino, con lo scopo di escogitare il modo di far arrivare al partito del Ministro dell'interno e vice premier italiano Matteo Salvini decine di milioni di dollari. Il Ministro dell'interno non era presente, ma proprio il giorno prima aveva detto che le sanzioni contro Mosca sono socialmente, economicamente e culturalmente folli. Il sito «Buzzfeed» non ha potuto identificare i russi presenti, ma sostiene che si tratti di alti esponenti che dicono di sperare nel via libera da parte di Pligin, membro influente dello stesso partito del presidente Putin. Negli spezzoni audio pubblicati si sente inoltre che i partecipanti sostengono l'importanza dell'operazione per aiutare la Lega, in particolare durante la campagna elettorale per le consultazioni europee. Più volte viene affermata la volontà di cambiare l'Europa e testualmente si dice che una nuova Europa deve essere più vicina alla Russia. Signor Presidente, qui sta il punto. Questi fatti non sono nuovi per il Senato. Tre interrogazioni, due del senatore Parrini e una del senatore Stefano, tra il febbraio e il maggio di quest'anno trattavano i legami tra persone vicine al Ministro dell'interno e alla Lega e importanti dirigenti russi legati al partito del presidente Putin. In una delle tre addirittura si chiedevano informazioni sulla vendita di un consistente quantitativo di carburante ad un'azienda italiana da parte di una società petrolifera e sul potenziale legame con il finanziamento della campagna elettorale della Lega per le elezioni europee. Queste tre interrogazioni avevano ad oggetto la sicurezza nazionale, l'indipendenza del nostro Paese da quelli che appaiono come inaccettabili condizionamenti esterni
2019-07-11	PD	ZandaLuigi	Oggi in Parlamento è di scena la riduzione del numero dei parlamentari, ma non è il solo grave pericolo che incombe sul nostro sistema democratico. C'è anche quel referendum confermativo che metterà il Parlamento in conflitto con il popolo che lo ha eletto. C'è una riforma della giustizia che assegna alla politica il potere di indicare i reati da perseguire. C'è il disegno di legge sulla Banca d'Italia che ne annulla ogni autonomia e mette l'intero direttorio sotto il tallone della maggioranza di Governo. Con poche mosse vanno in frantumi la divisione dei poteri e le autorità indipendenti; con poche mosse l'Italia si tira fuori dalle regole dell'Europa. Possiamo pensare che certi linguaggi, certe decisioni, certe prepotenze, la voglia di distruggere le prerogative del Parlamento, siano tutti atti messi in campo a casaccio, senza una logica complessiva? No, il Governo non lo vuole dire, ma una logica c'è, ed è quella di logorare i capisaldi della democrazia rappresentativa e di spingere l'Italia fuori dall'Europa.
2019-07-11	PD	ZandaLuigi	Signor Presidente, ancora poche parole; ho avuto molta difficoltà a intervenire. Dicevo, i modelli di Orbán, di Putin e di Visegrad, assieme all'obiettivo di una finta democrazia, che non è diretta, ma è al servizio delle centrali che controllano il web, sono in senso assoluto il contrario non solo della democrazia parlamentare disegnata dalla nostra Costituzione, ma persino della democrazia tout court. Concludo. In realtà, oggi il Senato vota non solo sulla riduzione del numero dei parlamentari, ma anche sulla nostra presenza in Europa, sulla centralità del Parlamento, sulla divisione dei poteri, sulla sopravvivenza della democrazia. Ed è per questa ragione politica di fondo che oggi chi vuole difendere l'Europa, il Parlamento, la libertà di mandato, il voto personale e segreto, l'indipendenza della magistratura, il valore delle autorità indipendenti, vota no alla riduzione del numero dei parlamentari, come faranno tra breve le senatrici e i senatori del Partito Democratico.
2019-07-16	FI	FantettiRaffaele	Applicando tale definizione, le Nazioni Unite hanno identificato una serie notevolissima di forme di violenza contro le donne con le quali la nostra società serve dover convivere: la violenza inflitta dai partner; le pratiche tradizionali dannose, tra cui la mutilazione e il taglio genitale femminile; l'infanticidio femminile e la selezione sessuale prenatale; il matrimonio precoce; il matrimonio forzato; le violenze legate alla dote; i crimini contro le donne commessi per "onore"; il maltrattamento delle vedove; il femminicidio; la violenza sessuale da parte di non partner; le molestie sessuali e le violenze nei luoghi di lavoro, nelle istituzioni educative e nello sport; la tratta di donne. Il fenomeno con cui abbiamo a che fare è però di difficile misurazione nella realtà, perché è in larga parte sommerso. Molto spesso si attua tramite violenze all'interno della famiglia, più difficili da dichiarare e denunciare; situazioni in cui la donna si sente sola a dover affrontare un dramma che, se portato allo scoperto, sconvolgerebbe anche gli equilibri di vita di altre persone care. Come rilevato dall'Istat, data la complessità delle reazioni emotive e psicologiche che si sviluppano in seguito ad una violenza, sia essa episodica o continuata nel tempo, il sommerso relativo ai reati che la descrivono è molto elevato e per questo non è possibile limitarsi a considerare le fonti di natura amministrativa per la sua conoscenza, fatta eccezione per il dato sugli omicidi delle donne. In realtà, l'Istat, insieme al CNR, ha proseguito nell'identificazione di criteri di rilevamento di questo fenomeno e - come risulta da un'audizione svolta di recente in sede di Commissione d'inchiesta sul fenomeno del femminicidio - sta per pubblicare un rapporto molto specifico e comprensivo che servirà a inquadrare meglio il fenomeno. Per questo, l'Istat e il CNR vanno certamente lodati. In ambito europeo, la Convenzione del Consiglio d'Europa sulla prevenzione e la lotta alla violenza contro le donne e la violenza domestica, la cosiddetta Convenzione Istanbul del 2011, definisce la violenza contro le donne basata sul genere come «qualsiasi violenza diretta contro una donna in quanto tale, o che colpisce le donne in modo sproporzionato». Da segnalare, infine, a livello internazionale il monitoraggio affidato al Grevio (Gruppo di esperti sulla violenza contro le donne del Consiglio d'Europa), per la valutazione dell'effettiva applicazione della Convenzione di Istanbul e l'impegno scientifico dell'EIGE (Istituto europeo per l'uguaglianza di genere), per l'individuazione da parte di entrambi di indicatori utili alla misurazione della violenza di genere nei Paesi europei. In Italia la cosiddetta legge sul femminicidio (legge n. 119 del 2013), disposta a seguito della ratifica della Convenzione di Istanbul, ha previsto l'adozione di un piano straordinario contro la violenza sessuale di genere, oltre a una serie di misure in campo penale. Il primo piano, di durata biennale, è stato adottato nel 2015 e finanziato con circa 40 milioni di euro, di cui però solo la metà è stata effettivamente poi impiegata. Nel 2018 sono stati finanziati 31 milioni. Il sottosegretario Spadafora, presente in Aula, ci ha appena aggiornato sul prossimo piano strategico, in via di approvazione definitiva, che dovrebbe cominciare a essere implementato a breve, e prevede 37 milioni di euro: una cifra in leggero aumento - e questo è positivo - divisa tra interventi specifici (7 milioni) e uno di carattere più generale di 30 milioni, sul quale il Governo relazionerà a breve. Il disegno di legge oggi all'esame del Senato riproduce, invece, il testo approvato dalla Camera lo scorso 3 aprile, emendando quello di iniziativa del Governo sul cosiddetto codice rosso. Viene previsto l'obbligo per il pubblico ministero di sentire entro tre giorni le vittime di presunti maltrattamenti in famiglia, violenze sessuali, atti persecutori e reati collegati. Il testo dovrebbe essere approvato, quindi, senza modifiche per entrare in vigore prima dell'estate. Nella legge del 2013 sul cosiddetto femminicidio era già prevista una corsia preferenziale per tali procedimenti e il disegno di legge intende ora rafforzarli, anche se il termine di tre giorni è meramente ordinatorio e non perentorio, dato che non si prevede alcuna conseguenza legata all'eventuale mancata osservanza del termine. Il provvedimento interviene anche sul codice penale, sul codice procedura, sul cosiddetto codice antimafia e sull'ordinamento penitenziario. I punti principali sono già stati accennati e li salto per essere breve. Mi preme segnalare, invece, che il testo approvato dalla Camera ha assorbito le proposte di legge di analogo tenore, tra cui quella a prima firma della deputata Giusi Bartolozzi, che ha più volte insistito durante l'esame in Commissione giustizia per rimarcare l'impegno profuso sul tema della violenza di genere da diverse parlamentari del Gruppo Forza Italia, a iniziare dalle colleghe Carfagna e Prestigiacomo, che si battono da lungo tempo in difesa delle donne vittime di violenza. Alla maggioranza è stato contestato di volersi intestare una battaglia invece largamente condivisa, come è stato poi dimostrato dal voto in Assemblea sugli emendamenti. È stata contestata anche la scelta compiuta in Commissione di non costituire un comitato ristretto per elaborare un testo unificato e di prendere come base il disegno di legge del Governo. Due buoni risultati sono stati ottenuti comunque dal Gruppo Forza Italia nella lettura presso la Camera dei deputati. Il primo è l'introduzione nel testo del reato del cosiddetto revenge porn, la porno vendetta, proposta sostenuta da Forza Italia. La maggioranza ha dovuto accettare l'intervento per contrastare la diffusione di video o immagini a contenuto sessualmente esplicito destinati a rimanere privati senza il consenso delle persone rappresentate. Il secondo risultato è stato l'introduzione, sempre grazie a due emendamenti a firma della deputata Carfagna, delle norme contro i matrimoni forzati e l'utilizzo del Fondo di rotazione per la solidarietà alle vittime dei reati di tipo mafioso, per le borse di studio in favore degli orfani di crimini domestici e per misure di sostegno e di aiuto economico in favore delle famiglie affidatarie. Al Senato della Repubblica, in Commissione giustizia, il collega Caliendo ha espresso, a nome del Gruppo Forza Italia, il voto favorevole, criticando il parere contrario su taluni emendamenti costantemente espresso dai relatori, che avrebbero dovuto - a nostro avviso - esprimere valutazioni differenti e determinazioni conseguenti. Lasciando ai miei colleghi firmatari (Caliendo, Modena, Dal Mas, Rizzotti, Conzatti) la presentazione più specifica degli emendamenti, segnalo che nel gruppo di quelli già presentati in Commissione - non accolti e ripresentati per l'esame in Assemblea - ve ne sono diversi sottoscritti anche da me in qualità di membro della Commissione di indagine sul fenomeno del femminicidio istituita in questa legislatura. Tali emendamenti sono il frutto dell'esperienza di lavoro maturata in questi mesi dalla Commissione sulla scorta di numerosi incontri e audizioni, ma anche del lavoro egregio compiuto da una simile Commissione nella precedente legislatura. È un peccato, al riguardo, che la maggioranza non abbia ritenuto doveroso o quanto meno opportuno farli propri, forse per la solita fretta di preferire un risultato di immagine su uno di maggiore sostanza giuridica. Presidente, colleghi, nel nostro Paese si sono registrati oltre 600 femminicidi negli ultimi quattro anni. La stragrande maggioranza di essi è stata definita primitiva per le modalità di esecuzione. È ora di dire basta e di dimostrare che la risposta del legislatore non permetterà ulteriormente ad alcuni membri della nostra società di violare fondamentali diritti umani, inalienabili, alla base della vita, della libertà e della sicurezza e, in una parola, attentare con la violenza sulle donne alla stessa umanità del nostro genere.
2019-07-16	PD	CirinnaMonica	Preliminarmente, signor Presidente, occorre sottolineare la disponibilità che il Partito Democratico e altre opposizioni in questo Parlamento hanno dimostrato nell'affrontare il percorso di questo disegno di legge, lo spirito aperto e costruttivo con cui abbiamo partecipato all' iter presso la Camera dei deputati. Purtroppo, una disponibilità inutile. (Brusìo). PRESIDENTE. Senatrice, mi scusi, chiedo ai colleghi se per favore si può abbassare il brusìo, perché io non sento la relatrice. Grazie. CIRINNA', relatrice di minoranza. Grazie, signora Presidente. Qui in Senato la situazione, se possibile, è ulteriormente peggiorata: il testo non ha subito alcuna modifica, non ha trovato accoglienza nessuno degli emendamenti migliorativi presentati dal Partito Democratico, che condivide le finalità meritorie del testo. La discussione presso la Commissione giustizia è stata del tutto irrispettosa di qualunque prerogativa dell'opposizione, con una maggioranza sorda a qualunque richiesta e confronto nel merito del testo e delle sue disposizioni più critiche. Si tratta di un atteggiamento a cui, purtroppo, siamo ormai abituati, coerente con il quadro generale di spregio verso le garanzie e il rispetto delle minoranze che il Governo e la sua maggioranza portano avanti ormai quotidianamente. Al tempo stesso, è un atteggiamento a cui non possiamo, né intendiamo rassegnarci, convinti - come siamo - che solo nel rispetto della Costituzione e delle garanzie risiede la speranza di un futuro migliore per l'Italia, di crescita, sviluppo, libertà, uguaglianza e rispetto per le differenze e le persone vulnerabili. Questa convinzione ci ha guidati lungo tutto l' iter parlamentare: migliorare il testo perché il ruolo dell'opposizione è quello di fornire alla maggioranza un diverso punto di vista sulle cose. Tuttavia, ci troviamo di fronte a una grande occasione perduta. L'esigenza di completare un apparato di contrasto alla violenza di genere, di tutela effettiva delle donne e di promozione di una cultura efficace della parità di genere è avvertita pressoché unanimemente da tutte le competenti di questo Parlamento. Tuttavia, su obiettivi così importanti, seri e condivisi occorreva lavorare in modo diverso, con una logica di lungo periodo, fuori dalla retorica dell'emergenza, che rende certamente di più in termini di comunicazione o - purtroppo - di semplice propaganda politica. Ciò non aiuta a individuare le soluzioni efficaci per un problema di natura culturale, così tristemente legato alla nostra società, come quello della violenza di genere. Eppure, noi del Partito Democratico ci siamo sforzati e da sempre abbiamo avuto un atteggiamento costruttivo e responsabile perché ben consapevoli che il contrasto al drammatico fenomeno della violenza di genere richiede un approccio che tenga insieme esigenze di sicurezza e di tutela della vittima - certo - ma anche dell'estremo bisogno di riservatezza che la stessa ha, soprattutto nelle fasi iniziali del procedimento, quando è maggiormente esposta alla furia vendicatrice del suo aguzzino, che - ce lo dicono tutti i dati - nella maggior parte dei casi è una persona legata alla vittima stessa, come anche i recentissimi fatti di Savona hanno dimostrato. Bisogna guardare alla vittima, ma anche all'uomo maltrattante, alla sua incredibile difficoltà di misurarsi con la libertà femminile di una donna finalmente libera di scegliere della propria vita. Si tratta, dunque, di un discorso complesso, nel quale un ruolo non secondario è svolto dai fattori culturali, proprio mentre da più parte si tenta - con insistenza - di ricacciare la forza delle donne nella sola sfera privata. Non basta, dunque, un approccio che si occupi solo di sicurezza, ma servono politiche di lungo respiro che intervengano già dalla scuola e che formino gli insegnanti e tutte le professionalità che si trovano a fronteggiare i casi di violenza: magistrati, medici, psicologi e assistenti sociali. Quindi, non solo Forze di polizia, che, sebbene svolgano un ruolo decisivo nel raccogliere notizie di reato, in questo provvedimento - lo voglio sottolineare con grande dolore - non sono destinatarie di alcuna risorsa. Nel corso della precedente legislatura il Partito Democratico ha posto al centro della propria agenda politica il tema del contrasto alla violenza di genere. Rivendichiamo ciò con orgoglio, anche perché mai nella storia della Repubblica italiana si è visto un corposo intervento normativo come quello approntato dai Governi guidati dal Partito Democratico. Con la legge 27 giugno 2013, n. 77 l'Italia è stata tra i primi Paesi europei a ratificare la Convenzione di Istanbul, il primo strumento internazionale giuridicamente vincolante che tutela le donne contro qualsiasi forma di violenza. Diversi sono stati gli altri provvedimenti adottati: si pensi al decreto-legge 14 agosto 2013, n. 93, che ha introdotto misure di contrasto alla violenza, inasprendo le pene; al gratuito patrocinio per le vittime; alla priorità assoluta nella formazione dei ruoli di udienza e nella trattazione per i delitti sessuali. Abbiamo introdotto la facoltà per la vittima di violenza sessuale di richiedere il trasferimento ad altra amministrazione pubblica o, ancora, il congedo per un periodo massimo di tre mesi. Abbiamo introdotto il divieto di demansionamento, licenziamento o trasferimento a seguito di denuncia di molestie sessuali o ancora, con la legge di bilancio 2018, un contributo per le cooperative sociali che assumono donne vittime di violenza, perché è la prospettiva di vita libera, lavorativa e autonoma che va data a queste donne. Siamo intervenuti poi in maniera particolarmente incisiva in materia di atti persecutori (il cosiddetto stalking ), consentendo le intercettazioni e disponendo l'applicazione delle misure antimafia di prevenzione personale e patrimoniale anche agli indiziati di tale reato. Abbiamo dotato l'Italia, primo Paese in Europa, di una specifica disciplina a tutela degli orfani di crimini domestici, su cui segnalo tuttavia una carenza di finanziamento. Signor Presidente, mi avvio a concludere sottolineando che, alle politiche di contrasto, abbiamo sempre affiancato politiche attive e che quindi ci siamo accostati al disegno di legge in discussione oggi con un approccio collaborativo, senza pregiudizi, nella convinzione che le opposizioni possano e debbano sempre dare il loro contributo. In quest'ottica vanno lette le nostre proposte emendative, con le quali abbiamo cercato di raccogliere anche le diverse perplessità emerse nel corso delle audizioni, in particolare quelle relative all'articolo 2. Si tratta della disposizione centrale di questo provvedimento, che prevede l'obbligo per il pubblico ministero di sentire entro tre giorni le vittime di presunti maltrattamenti in famiglia. Eppure i nostri emendamenti sono stati respinti; altrettanto dicasi per tutti gli altri che miravano a conferire alla parte offesa un ruolo più attivo. A fronte di alcune evidenti carenze, abbiamo cercato di proporre modifiche volte ad integrare le nuove fattispecie in maniera più puntuale, facendoci carico del dolore e delle complesse situazioni esistenziali che sono alla base della richiesta di intervento normativo. Purtroppo però, signor Presidente, ci siamo scontrati con un muro: le esigenze della propaganda, la necessità di piazzare l'ennesima bandierina hanno fatto passare in secondo piano, non solo il rigore tecnico e la considerazione delle risultanze delle preziose audizioni di professionisti di altissimo livello, ma anche la vita delle donne e la loro sofferenza. Nulla di più lontano da quello che avrebbe dovuto fare una politica buona, ma sappiamo bene che questa maggioranza e questo Governo sono capaci soltanto di costruire consenso immediato, piccoli fuochi di paglia che hanno continuamente bisogno di essere alimentati da propaganda e armi di distrazione di massa. Ciò è avvenuto questa volta sulla pelle delle donne, a discapito di una loro tutela più efficace e rigorosa. Nemmeno questo tuttavia ci stupisce, onorevoli colleghi. Sono infiniti e continui gli esempi della scarsa o nulla considerazione che questo Governo e la sua maggioranza hanno della dignità femminile e della parità di genere. Basti pensare al disegno di legge in materia di affido condiviso, che ancora vede uniti MoVimento 5 Stelle e Lega nella promozione di un modello di famiglia nel quale la donna è subalterna. Basti ancora come esempio l'atteggiamento del Ministro dell'interno che, pur riempiendosi la bocca di parole pietose e condiscendenti, non si fa scrupolo di dare in pasto ai suoi follower ogni figura di donna libera, forte e svincolata da pressioni, lasciando che venga ricoperta di insulti violenti e sessisti. La violenza contro le donne si alimenta di un clima culturale che ha molto, troppo a che vedere con la deriva che sta prendendo il dibattito pubblico da un anno a questa parte, con l'uso crescente e incontrastato di un linguaggio di odio. Se la moderazione del linguaggio e il contrasto ad espressioni e azioni violente e sessiste non vengono dalla politica stessa, dai rappresentanti dei cittadini e dai membri del Governo, con quale credibilità possiamo approvare norme come quelle che sono in discussione? Per questi motivi, signor Presidente, colleghi e colleghe, non possiamo aderire all'impianto del disegno di legge in oggetto e sottoponiamo all'Assemblea i nostri rilievi e le nostre perplessità, insieme agli emendamenti non approvati in Commissione, che confidiamo possano essere d'aiuto alla discussione, con l'unico obiettivo di migliorare il disegno di legge rendendolo maggiormente aderente alle concrete esigenze di tutela delle donne vittime di violenza.
2019-07-17	FI	PerosinoMarco	Signor Presidente, signori rappresentanti del Governo, colleghi, il disegno di legge in esame (Atto Senato 1383), di conversione in legge del decreto-legge 2 luglio 2019, n. 61, recante misure urgenti in materia di miglioramento dei saldi di finanza pubblica, è strettamente collegato al disegno di legge: «Disposizioni per l'assestamento del bilancio dello Stato per l'anno finanziario 2019» (Atto Senato 1388). Tutti e due assieme questi provvedimenti consentono di stabilire numericamente che c'è un minore indebitamento, pari a 7,606 miliardi di euro, che fa sì che il rapporto tra deficit e PIL torni dal 2,4 al 2,04 per cento, cioè al punto da cui si era partiti nella prima fase della legge di bilancio 2018. Questo ha fatto sì che l'Europa abbia sospeso la procedura di infrazione per l'Italia o che la si possa evitare e ciò per tutti noi, non per il Governo o per la maggioranza, ma per il Paese. Forse, se si presentassero delle manovre capaci di produrre effetti rapidi sugli investimenti, l'Europa potrebbe anche tollerare uno sforamento maggiore, così come ha consentito alla Francia, per cui ci si potrebbe presentare con la schiena dritta e la faccia anche truce per ottenere quello che potrebbe spettare a una Nazione come l'Italia, in prospettiva di scelte forti e incidenti sull'economia, sull'occupazione e sulla creazione di PIL. Come già detto da altri colleghi, dunque, il risparmio di 1,5 miliardi di euro, accantonato in fondi da suddividere successivamente, è dovuto al fatto che si risparmia sul reddito di cittadinanza e su quota 100. Su quota 100, salvo qualche problema nella fase finale dell'anno, le domande attualmente sono 150.000 rispetto alle 250.000 previste. Nel disegno di legge per l'assestamento del bilancio sono previste maggiori entrate per 6,24 miliardi di euro: anche se mi viene più facile ragionare a livello comunale piuttosto che nazionale, non confondo di certo milioni e miliardi. Nello specifico, 1,9 miliardi di euro derivano dalla fatturazione elettronica (e qui confesso una mia mancanza: pensavo che andasse al contrario, ma probabilmente non ho la percezione dell'economia di tutta l'Italia); 1 miliardo di euro deriva da altre entrate diverse; 600 milioni di euro derivano da entrate contributive e 2,74 miliardi dalla rottamazione delle cartelle, di cui si è discusso in Commissione e in quest'Aula. Sono previste poi maggiori spese per 1,154 miliardi di euro, che in parte, per 500 milioni, gravano sul Fondo per lo sviluppo e la coesione, il che vuol dire investimenti: spero che vadano alle Regioni, che possano poi suddividerli agli enti locali. Vi sono poi minori spese per 1,020 miliardi di euro. La sommatoria di tutti questi numeri dà, appunto, 1,5 miliardi di euro nel disegno di legge che andiamo ad approvare, che si riporta al decreto-legge e alla futura approvazione del disegno di legge per l'assestamento del bilancio. C'è da dire però che, nell'insieme, tutte queste cifre rappresentano un minore indebitamento generale. Infatti il DEF, che abbiamo approvato nei mesi scorsi, stabilisce che per il 2019 ci sarà un maggiore indebitamento di 42 miliardi in termini di competenza, salvo variazioni dovute ai residui attivi e passivi. Si tratta di un importo (42 miliardi o 35, se togliamo i 7 di questa manovra) che va ad incrementare il debito pubblico. Penso che in quest'anno - l'ho già detto altre volte, è una mia fissazione personale - dobbiamo parlare di più di queste cose e di numeri e meno di sesso degli angeli, per sapere, capire, controllare, monitorare e guidare le fasi dell'economia che incidono sui cittadini, e anche per gestire. Credo infatti che la politica debba riprendere il concetto «gestire» (che meriterebbe un approfondimento in questa o altra sede) e non solo «indirizzare». Ricordiamo anche che nella legge di bilancio sono previste delle dismissioni per 17,9 miliardi di euro. Vorrei sapere dal Governo se le procedure di dismissione degli immobili sono iniziate; non mi risulta. Sono previsti anche importi che fronteggiano gli interessi sul debito pubblico, che nella prima fase dell'anno, in cui lo spread è stato un po' ballerino, hanno avuto senz'altro un incremento. Noi abbiamo la ricchezza dell'avanzo primario - pari a 30-31 miliardi di euro - ma l'importo totale degli interessi - pari a oltre 60-65 miliardi di euro - fa sì che tutti gli anni siamo in deficit secondo gli importi che ho citato prima, compresi nel DEF. Mi preoccupa inoltre che nel 2020 si debbano finanziare le clausole di salvaguardia, che sono un'eredità del passato, e che si debba - si voglia - finanziare la flat tax, su cui Forza Italia è d'accordo, con risorse pari a 38 miliardi di euro, che non dico andrebbero trovate oggi (stiamo parlando del 2020) ma almeno ipotizzate in qualche manovra e con qualche previsione. C'è poi un aspetto che potrebbe dare un po' di ossigeno, rappresentato dalle assunzioni, previste nella legge di bilancio, che dovrebbero partire dal mese di novembre. Credo però che non partiranno, perché i concorsi hanno dei tempi tecnici molto lunghi. È quindi prevedibile un risparmio. Tuttavia le assunzioni, soprattutto quelle nelle Forze dell'ordine, sono veramente molto necessarie. Sul tappeto ci sono altre questioni. Parliamo di economia e le possiamo citare, a cominciare dalla questione delle concessioni autostradali: se qualcuno volesse revocarle, dovrebbe trovare 25 miliardi di euro. C'è poi Carige, che credo non sia molto appetibile, su cui, secondo la legge qui approvata, dovrebbe intervenire lo Stato. Ci sono pro e contro. Monte dei Paschi di Siena potrebbe essere venduta (almeno una parte della proprietà dello Stato) con una plusvalenza, stante le quotazioni di borsa degli ultimi giorni. C'è poi la questione Alitalia e il prestito di 900 milioni di euro che, se ragiono ragionieristicamente o secondo il mio principio di nasometria, non sarà mai rimborsato. C'è anche la questione Ilva: se subentra la cassa integrazione saranno problemi. Aspettiamo quindi con speranza e senso positivo delle misure che riguardano l'economia, proprio per l'incidenza che hanno su tutti i cittadini di tutte le categorie e tendenze politiche qui rappresentate. Penso ai frutti del decreto crescita e del decreto sblocca cantieri. Penso - lo dico con spirito costruttivo - che il Governo potrebbe, con qualche comunicato - ma sarebbe meglio qui in Aula - relazionare sui frutti derivanti dal decreto sblocca cantieri e dal decreto crescita. Torno a ripetere che a me sta a cuore il concetto base di parlare al Senato - e anche alla Camera, ovviamente - delle effettive realtà, che sono di natura legislativa ma che hanno anche un'incidenza finanziaria e monetaria e, quindi, sulla ricchezza, sul potere di spesa e sul tenore di vita della popolazione, che, ripeto, non è di destra, né di sinistra, né di altro. È un dovere del Governo - di qualsiasi Governo - prevedere e analizzare. Per tutti questi motivi, i numeri e l'impostazione di questo disegno di legge, che è volta a produrre un risparmio che viene accantonato, non possono trovarci contrari come Forza Italia, ma per il quadro generale di certezze e incertezze il nostro Gruppo propende per l'astensione. Ad ogni modo, vorrei concludere con il mio refrain, citato altre volte: attacchiamo il debito pubblico, altrimenti il debito pubblico attaccherà noi.
2019-07-17	FdI	CalandriniNicola	Signor Presidente, con il decreto-legge che oggi ci apprestiamo a discutere e a votare congeliamo 1,5 miliardi di euro, destinati ai Ministeri (di cui solo 1,3 miliardi al Ministero dell'economia), in attesa che si configurino eventuali risparmi dovuti al minor utilizzo delle risorse messe a disposizione per misure quali il reddito di cittadinanza e quota 100. Quindi, se oggi prendiamo atto che potremmo risparmiare 1,5 miliardi di euro dalle due misure chiave del Governo giallo-verde, devo dedurre che forse si sono sbagliati i conti iniziali e neanche di poco. Ho ragione di credere che i tempi strettissimi con cui si approvò la legge di bilancio sul finire del 2018, con le feste natalizie di mezzo, lo stop ai lavori delle Commissioni e il rischio serio di andare ben oltre i termini consentiti, hanno fatto in modo che si producessero calcoli affrettati e dunque sbagliati, calcoli che oggi ci apprestiamo a correggere con questa sorta di manovra per il miglioramento dei saldi di finanza pubblica. Un miglioramento di cui siamo ben lieti, perché ci consente di evitare la procedura di infrazione da parte dell'Unione europea, che ci sarebbe costata molto in termini di sanzioni. Come Paese fondatore dell'Unione europea avremmo fatto una pessima figura, senza contare le conseguenze economiche che tali sanzioni ci avrebbero comportato. Ciononostante, ribadisco che siamo in presenza di una correzione della precedente legge di bilancio, votata sette mesi fa; una legge che, oltre che dettata dalla fretta, la maggioranza di Governo ha voluto fare al limite dei parametri imposti dalla normativa europea. Ho il sospetto che l'obiettivo fosse quello di mostrare i muscoli all'Europa, cioè di dire, in sostanza, che potevamo fare una legge di bilancio come volevamo noi e spendere quello che avremmo voluto per le misure di nostro interesse, in spregio alle rigide richieste comunitarie. Come Fratelli d'Italia non amiamo l'Europa che ci viene a fare i conti in tasca e poi ci lascia da soli su altri fronti, uno su tutti quello dell'immigrazione. Però ci piace anche la serietà, che per prima cosa deve venire da noi, dal nostro Paese, dai nostri conti, che poi, per forza di cose, dobbiamo presentare nel contesto europeo. Se non siamo seri e credibili noi per primi, poi non possiamo pretendere serietà dei nostri interlocutori. Dunque, come dicevo prima, siamo ben lieti che questa procedura di infrazione sia stata evitata e che oggi ci troviamo a parlare di congelare i risparmi da 1,5 miliardi di euro. Ciò non toglie la constatazione che i conti relativi ai fondi da destinare al reddito di cittadinanza e a quota 100 sono stati fatti e continuano a essere fatti in modo che definirei sommario o quantomeno approssimativo. Fino a ieri avrei detto che non c'era alcuna certezza su questo eventuale risparmio e che eravamo in presenza di un ipotetico accantonamento non basato su dati certi, perché ancora non avevamo i conti esatti di coloro che hanno fatto domanda per andare in pensione usufruendo di quota 100 e di quanti invece avevano richiesto il reddito di cittadinanza. Ieri invece mi sono dovuto ricredere, quando nelle Commissioni congiunte di Camera e Senato, tramite l'audizione del presidente dell'INPS, ci è stato dato un chiarimento e ci sono stati forniti i dati relativi alle domande e all'erogazione di quota 100, aggiornati al 30 giugno, e quelli relativi al reddito di cittadinanza, aggiornati al 31 maggio. Da tale analisi l'INPS stima un risparmio maggiore, che è di oltre 1,081 miliardi di euro per quota 100 e di 815 milioni di euro per il reddito di cittadinanza. Si tratta, dunque, di risparmi da calcoli errati o approssimativi, come dicevo poco fa, del costo di queste due misure: sarebbero più di 1,5 miliardi di euro che qui stiamo accantonando. Mi viene quindi il dubbio di cosa stiamo accantonando e del perché non accantoniamo tanto quanto è stato indicato ufficialmente ieri dal presidente dell'INPS, per quanto dati certi, ufficiali e definitivi e non più stime l'INPS li fornirà solo a settembre. L'altro dubbio che mi viene rispetto a questo congelamento è che non abbiamo elementi che ci permettano di essere tranquilli circa la sostenibilità di questa misura, che di fatto sottrae 1,5 miliardi di euro ai nostri Ministeri. Ben vengano i presunti risparmi di quota 100 e reddito di cittadinanza, anche se avremmo preferito che si risparmiasse più sul reddito di cittadinanza che non su quota 100, mentre i dati snocciolati nelle Commissioni congiunte dal presidente dell'INPS mi hanno deluso, perché stiamo spendendo di più per sostenere le persone che stanno a casa e percepiscono soldi regalati dallo Stato, piuttosto che per favorire un ricambio generazionale, demolendo la riforma Fornero e mandando in pensione chi ha lavorato onestamente tutta una vita. Come Fratelli d'Italia ribadiamo che il reddito di cittadinanza non ci piace perché avremmo preferito il sostegno alle imprese che assumono piuttosto che a chi sta a casa perché magari il lavoro non si è mai neppure sforzato di cercarlo. Il punto vero, però, non è quanto prevediamo di accantonare, ma a cosa destineremo le somme risparmiate. Non è questa la sede opportuna per stabilirlo, ma come Fratelli d'Italia abbiamo già avanzato una nostra proposta contenuta in un ordine del giorno, che questa mattina in Commissione bilancio è stato accolto come raccomandazione, per impegnare il Governo, nella prossima manovra di bilancio, a vincolare le somme risparmiate a misure specifiche quali il sostegno alla famiglia e alla natalità e a politiche economiche che possano difendere e creare lavoro e non solo un tanto ingiustificato quanto improduttivo assistenzialismo. Per quanto riguarda le famiglie, ribadiamo che è arrivato il momento di produrre un piano nazionale di interventi anche di natura fiscale, finalizzato a contrastare la crisi demografica in atto e a incentivare la natalità, con provvedimenti strutturali e permanenti volti all'introduzione di misure a sostegno delle famiglie non basate esclusivamente su erogazioni monetarie, ma volte all'implementazione dell'offerta di strutture e di servizi socioeducativi per l'infanzia e per la disabilità. Non c'è il ministro Tria e me ne dispiaccio, comunque mi rivolgo a lui lo stesso, perché durante la sua ultima audizione, ieri pomeriggio, sono rimasto a dir poco sorpreso quando, a un certo punto del suo intervento, ha detto che, in quanto a misure per le famiglie, il reddito di cittadinanza qualche impatto sulle famiglie più povere lo ha avuto. Rimango basito da queste dichiarazioni perché ho seri dubbi che i problemi delle famiglie italiane si risolvano con un'erogazione di 500-600 euro al mese. Sostenere le famiglie vuol dire permettere alle donne di non entrare in crisi quando scoprono una gravidanza, perché temono che ciò si traduca in uno stop alla loro carriera, piuttosto che in spese su spese per mantenere i nuovi nati. Sostenere le famiglie e la natalità non è solo una questione di soldi, ma anche una questione di servizi e garanzie che vengono forniti dallo Stato alle famiglie e in particolare ai genitori. Le famiglie, ad esempio, si aiutano cambiando il sistema fiscale e rendendolo più leggero; per questo, come Gruppo Fratelli d'Italia chiediamo l'introduzione immediata della flat tax per le famiglie. Sulla flat tax siamo stufi degli annunci e chiediamo concretezza a questo Governo per il bene delle nostre famiglie e delle nostre imprese, che devono essere messe nelle condizioni di tornare ad assumere. La proposta di Fratelli d'Italia è chiara: flat tax al 15 per cento sui redditi incrementali, che non costa nulla, fa emergere il sommerso e si può fare immediatamente. Basta, quindi, con le chiacchiere, è ora di passare ai fatti. Noi riteniamo che le risorse risparmiate da quota 100 e reddito di cittadinanza debbano essere destinate a misure strutturali, capaci di innescare un meccanismo virtuoso e stabile di crescita del PIL e dell'occupazione. Per Fratelli d'Italia si devono evitare interventi sulla spesa corrente, piuttosto si deve agire sulla pressione fiscale, riducendola, così da dare sostegno a imprese e famiglie, senza dimenticare chiaramente gli investimenti infrastrutturali.
2019-07-17	LN	FerreroRoberta	Questo, nonostante l'indubbia nuova fase di congiuntura negativa che sta attraversando l'Europa e, in particolare, la Germania, i cui dati dimostrano una profonda crisi di produzione e di esportazione. Non dimentichiamo che le grandi aziende tedesche, in particolare nell'ambito dell' automotive, quando devono fornirsi di componenti di meccanica di precisione si rivolgono alle aziende italiane, talvolta piccoli artigiani, che devono quindi essere tutelati dalla contrazione degli ordinativi esteri. Sono infatti queste piccole aziende il motore della nostra economia.
2019-07-17	LN	FerreroRoberta	Signor Presidente, forse allora siamo sulla strada giusta. Forse le nostre misure, tanto criticate e che tanti ostacoli hanno superato, stanno funzionando. Forse, perché la prudenza è d'obbligo. Ma, se anche in Europa le preoccupazioni sui rischi di stabilità finanziaria stanno cedendo il passo a quelle relative alla crescita (cito l'audizione di ieri del ministro Tria), allora vuol dire che la scelta della manovra espansiva è stata quella giusta e che dobbiamo continuare su questa strada.
2019-07-17	LN	FerreroRoberta	È stata così evitata una procedura per deficit eccessivo che l'Europa voleva avviare nei confronti dell'Italia sulla base dei risultati del consuntivo 2018. Parliamo quindi di disavanzi eccessivi e di violazione della regola del debito riferiti agli anni 2017-2018. Ma questo nostro Governo quando ha cominciato ad operare? La prima manovra di fine 2018 non può che aver sortito i suoi primi effetti a partire dal secondo trimestre 2019, quindi gli effetti praticamente si iniziano a sentire adesso. L'impressione, nella mia breve esperienza di parlamentare, è che stiamo ancora - consentitemi il termine -rattoppando quei buchi che sono stati creati non certo dalla nostra gestione. Ma guardiamo avanti. Autorevoli agenzie di analisi internazionali - e questo non viene riportato sui giornali o dai mass media - riferiscono di un quadro economico italiano più positivo rispetto agli altri Paesi, con un aumentato livello di fiducia delle imprese italiane sulle prospettive future di attività, occupazione e spesa per investimenti.
2019-07-17	LN	ZulianiCristiano	Qui colgo l'appello del senatore Calandrini, che mi ha preceduto, e tendo una mano ai colleghi del MoVimento 5 Stelle affinché tutti ci impegniamo ad alzare il tetto che attualmente è di 65.000 euro annui, ma che possiamo alzare perché abbiamo visto che con la misura della flat tax portiamo a un'emersione del lavoro nero e a maggiori posti di lavoro. Abbiamo poi raccolto 300 milioni di euro dalle liti fiscali pendenti e, congelando i risparmi su due misure cardine del Governo - che come è già stato accennato dai miei colleghi sono quota 100 e reddito di cittadinanza - abbiamo evitato la possibile apertura di una procedura di infrazione da parte dell'Unione europea. Ne deriva, quindi, e si attesta che il buonsenso, il nostro buonsenso, abbia prevalso. Va ricordato che vi è una condizione di grande solidità dell'economia italiana; non a caso l'Italia è la terza economia dell'Unione e la seconda manifattura di Europa. L'acceso dibattito politico tra Lega e MoVimento 5 Stelle, le due parti di Governo, anche se talvolta fastidioso per la gente, sta portando buoni frutti: ciascuna parte risulta propositiva e il serrato confronto porta ciascuna parte a controllare l'altra e a migliorare le varie misure. Siamo uno controllore dell'altro, ma comunque dei supervisori, e i benefici li stiamo già vedendo.
2019-07-17	PD	MisianiAntonio	Non è però un destino inevitabile perché l'Italia ce la può fare. Nonostante questo Governo e una politica economica drammaticamente sbagliata, il Paese ha le risorse per rimettersi in piedi; ha un tessuto di imprese che competono ed esportano; ha milioni di lavoratori che danno orgoglio al nostro Paese nel mondo. Certo, bisogna imboccare una strada radicalmente diversa; bisogna tornare a imboccare la strada della fiducia, mettendo fine alle parole incendiarie, agli slogan e alle fesserie come i mini-BOT e altre amenità che ci è toccato ascoltare in queste settimane. Serve fiducia con l'Europa, con le parti sociali, con gli operatori economici e con i milioni di lavoratori che ogni giorno si rimboccano le maniche per il bene delle loro famiglie e del nostro Paese. Serve imboccare la strada degli investimenti, ponendo fine ai traccheggiamenti sulla TAV e sulle grandi opere e dando una mano alle imprese che vogliono investire evitando di tagliare le gambe a chi vuole puntare su questo Paese. Signor Presidente, serve un nuovo patto fiscale. Noi siamo radicalmente contrari alla flat tax; è una misura ingiusta. Abbiamo analizzato i pochi numeri della proposta Salvini-Siri di cui abbiamo letto sui giornali. Quella proposta regalerebbe un miliardo di euro a chi dichiara più di 300.000 euro all'anno e non darebbe un euro di vantaggio a chi guadagna fino a 30.000 euro.
2019-07-17	PD	MisianiAntonio	da 350.000 a 92.000 con una costante diminuzione del dinamismo del mercato del lavoro mese dopo mese. Infatti, i numeri ci dicono che in questo Paese oggi ci sono 158 crisi industriali sul tavolo del Ministro dello sviluppo economico; che Ilva e Alitalia sono le punte di un iceberg fatto di centinaia di crisi che hanno portato il ricorso alla cassa integrazione straordinaria a crescere del 35 per cento a maggio 2019 rispetto all'anno precedente. Certo, l'Italia soffre di ritardi che si trascinano da molto tempo. Lo abbiamo detto, sono tanti anni che questo Paese fa fatica a fare i conti con la globalizzazione, con la rivoluzione tecnologica, con i cambiamenti demografici. Il punto però è che la politica economica di questo Governo ha aggravato i nodi strutturali che pesavano su questo Paese, invece di affrontare con la determinazione necessaria i problemi che l'Italia aveva e ha di fronte. La manovra contenuta nel decreto-legge in discussione per molti versi è la certificazione del fallimento della vostra politica economica. Infatti, l'economia, che doveva crescere dell'1,5 per cento, è ferma e il 1019, che doveva essere un anno bellissimo, è un anno di stagnazione. La vostra manovra di bilancio, la manovra del deficit per le spese correnti, la manovra del blocco degli investimenti, la manovra dello stop alla lotta all'evasione, dello stop alla revisione della spesa e del blocco delle riforme strutturali ha portato l'Italia in stagnazione e ha allargato il divario che separa l'Italia dal resto d'Europa.
2019-07-17	PD	MisianiAntonio	È un bene, signor Presidente, che abbia prevalso il partito della responsabilità nella gestione dei rapporti con l'Europa rispetto al partito degli avventurieri e degli sfasciacarrozze. È un film che per molti versi avevamo già visto a dicembre, da parte di una maggioranza che per settimane aveva urlato dicendo «tireremo dritto», «non arretreremo di un millimetro», mentre poi si era accodata rispetto al negoziato con la Commissione europea. È accaduto anche questa volta e ci ha permesso per il rotto della cuffia di evitare la procedura per disavanzo eccessivo.
2019-07-18	FI	CanginiAndrea	Signor Presidente, membri del Governo, colleghi senatori, fornisco alcuni dati per capire di cosa si parla quando si affronta il tema della scuola. Secondo il rapporto Invalsi 2019, uno studente che pure arriva al diploma su tre dimostra una conoscenza insufficiente della lingua italiana; per quanto riguarda la matematica, la percentuale sale a quasi il 50 per cento. Naturalmente, questo si accompagna con le note differenze tra Nord e Sud riguardo all'offerta formativa. I dati Eurostat ci dicono che il 14,5 per cento degli studenti non completa il proprio ciclo di studi, quindi il fenomeno dell'abbandono scolastico è in Italia più grave che altrove in Europa. I nostri insegnanti sono mediamente sottopagati rispetto alla media europea. Decine di migliaia di cattedre sono ancora vacanti e, quindi, anche quest'anno scolastico comincerà per i nostri figli e nipoti all'insegna dell'incertezza, quest'anno peggiore degli anni precedenti, perché alla normale inefficienza del sistema si sommano gli effetti di quota 100 e dei pensionamenti anticipati. Non sapere che insegnanti avranno i nostri figli e nipoti non è un buon modo per avviarli verso il futuro. Dico un'ovvietà, ma credo che dalla qualità e dal livello dell'istruzione di una nazione dipendano la qualità e il livello del proprio futuro, persino in un'epoca cialtrona e qualunquista come quella nella quale viviamo. Credo non si possa negare che, per il tipo di vita che tutti quanti noi siamo costretti a fare, gli insegnanti siano gli adulti che i nostri figli e nipoti frequentano di più nell'arco della giornata e il loro valore non è solo in quello che eventualmente riescono a trasmettere ai nostri figli e nipoti, ma rappresentano, di per sé, un modello con cui confrontarsi, in positivo o negativo. Questo è un sistema che può essere corretto e migliorato, partendo da un principio, che a noi di Forza Italia pare banale. Così come i medici, gli avvocati, i giornalisti o i politici non sono tutti uguali, neanche gli insegnanti lo sono; non tutti sanno quello che devono trasmettere in egual misura e non tutti sanno trasmettere quello che sanno agli studenti in egual misura. C'è una metafora di un noto poeta irlandese un po' retorica, ma bella a mio avviso: «La scuola non è riempire un secchio, ma accendere un incendio». Infatti, si tratta non solo di trasferire nozioni su nozioni affinché vengano immagazzinate nella mente dei nostri giovani, ma anche di accedere in loro quella scintilla che muove un interesse, possibilmente una passione per quello che studiano. Questo, a nostro avviso, non è possibile se non si comincerà finalmente a introdurre nel mondo della scuola un criterio che esiste in tutti gli altri ambiti professionali, tranne che tra i ranghi della magistratura: la meritocrazia. Vale a dire accettare il fatto che non tutti sono uguali e che non tutti dovrebbero avere lo stesso destino professionale, la stessa carriera, lo stesso stipendio. L'unico criterio che governa le carriere del corpo docente è quello dell'anzianità. Questo impedisce o quantomeno complica la speranza di alzare il livello e accendere quell'incendio che Yeats indicava come obiettivo della scuola. La riforma di cui parliamo, peraltro, è stata già abrogata da un accordo sindacale, quindi noi stiamo formalizzando una cosa che è già nella realtà, perché lo scorso giugno il Ministero sottoscrisse con i sindacati il superamento della chiamata diretta, che poi si definisce chiamata per competenza e competenza è una parola, per quanto desueta in questa fase storica, da non trascurare. La riforma del Governo Renzi, come tante riforme di quel Governo, partiva da un principio giusto; poi lo realizzava male, probabilmente malissimo, ma rinnegare quel principio non è un buon modo per rendere un servizio alla nostra collettività. È vero che il merito individuale, la responsabilità individuale, quegli elementi che rappresentano lo spirito del capitalismo appartengono poco alla nostra biografia nazionale e al nostro carattere nazionale - c'è chi dice perché non abbiamo avuto la riforma protestante, c'è chi dice perché abbiamo avuto tante dominazioni straniere, ma è un dato di fatto con cui facciamo bene a fare i conti - ma questo non è un buon motivo per rinunciare completamente ad applicarli e a coltivarli in noi. Con la approvazione di questo provvedimento voi dimostrate due cose gravi, che connotano la maggioranza che sostiene questo Governo e i partiti che fanno parte di questa maggioranza: la prima, che balza agli occhi, è che un partito, che per tutta la propria esistenza politica, fino a poco tempo fa, come Lega Nord, ha fatto dell'autonomia, della distinzione tra territori, del decentramento l'elemento cardine della propria identità, con un Ministro dell'istruzione leghista rinnega questo principio e torna a centralizzare il sistema della scuola. È una vostra scelta, è un segno dei tempi che cambiano, ma non mi pare il modo migliore per rendere stabile e forte il nostro sistema scolastico. L'altra, riguarda tutto il Governo: c'è stato annunciato come Governo del cambiamento, un cambiamento non c'è, c'è una restaurazione. Voi perdete l'occasione per prendere quei buoni principi mal realizzati dal Governo Renzi e rilanciarli, dandogli nuova vita. Tornate indietro e lo fate con la solita, vecchia, antiquata logica delle politiche scolastiche, che non sono rivolte agli studenti, servono e vengono pensate unicamente per sedare le potenziali rivolte del corpo docente. Credo che abbia ragione il presidente dell'Associazione nazionale presidi, Antonello Giovannelli, che nei giorni scorsi, commentando questa vostra controriforma ha detto che questa abrogazione potrebbe anche far comodo ai presidi, ai dirigenti scolastici, che in fondo avrebbero un obbligo in meno. Di sicuro non fa l'interesse dell'utenza e poiché Forza Italia è sempre dalla parte dell'utenza, poiché l'utenza sono i nostri figli e i nostri nipoti e poiché noi non abbiamo del tutto rinunciato alla nostra identità e il riconoscimento del merito individuale era e resta uno dei nostri baluardi, il nostro sarà un voto contrario.
2019-07-18	FI	DamianiDario	Meno male che lo stai dicendo tu! DAMIANI (FI-BP). È chiaro che con questi numeri esigui si riduce la spesa, ma è altrettanto chiaro che ad oggi non abbiamo assolutamente avuto alcuno shock fiscale, come invece avevate previsto. Si è trattato di misure che rappresentano soltanto una piccola goccia in un oceano ben più grande. Il flop assoluto oggi è testimoniato o meglio certificato non già da una forza politica di opposizione come Forza Italia, ma dalla stessa INPS con i dati che due giorni fa il professor Tridico ci ha indicato. Continueremo dunque a monitorare la situazione per vedere fin dove arriveremo. Ci chiediamo allora che cosa pensa di fare il Governo nel momento in cui gli italiani oggi respingono al mittente queste misure, nonostante fossero state già impegnate nella precedente manovra di bilancio; sia con il reddito di cittadinanza, sia con i risparmi derivanti dalla cosiddetta quota 100, c'era un impegno a fare agevolazioni nelle assunzioni e, soprattutto, rispetto alle politiche per le famiglie. Ricordate le conferenze stampa del vice premier Di Maio, in cui parlava di sostegno alla famiglia, ai bambini, per i pannolini? Tutto ciò non ci sarà, perché voi oggi, con il cappello in mano, avete messo quei risparmi in un freezer e li state portando in Europa. Ritorniamo all'inizio della manovra finanziaria di dicembre scorso, quando oggi con quei risparmi potremmo riportare finalmente il rapporto debito/PIL al 2 per cento, che era la misura della quella inizialmente si discuteva (1,9 o 2 per cento, appunto). Nel frattempo, però, abbiamo inutilmente perso tempo; gli italiani hanno bruciato i loro risparmi e le capitalizzazioni. Quello che in realtà oggi ci interessa dopo questa manovra finanziaria - unita all'assestamento di bilancio, porterà circa 7,6 miliardi di risparmi, che andranno quindi ad abbattere il debito pubblico - è che a breve, in autunno, dovremo affrontare una manovra finanziaria molto importante. Ma se oggi recuperiamo queste somme, con quali soldi faremo la manovra finanziaria in autunno e, soprattutto, con quali vessazioni nei confronti degli italiani?
2019-07-18	FI	DamianiDario	Signor Presidente, onorevoli colleghi senatori, rappresentanti del Governo, ci ritroviamo anche oggi in quest'Aula a discutere dell'ennesimo provvedimento di finanza pubblica varato dal Governo, necessario però per correre ai ripari in seguito ai danni causati da precedenti decisioni economiche assunte sempre da questo Esecutivo e da questa maggioranza; decisioni sulle quali noi di Forza Italia abbiamo sempre manifestato tutte le nostre perplessità. Sia ieri come anche pochi minuti fa ho sentito ancora una volta autorevoli esponenti di questa maggioranza politica dire che il provvedimento in esame rappresenta una sfida vinta con l'Europa. Se noi oggi siamo in quest'Aula a varare una manovra correttiva di bilancio, è perché voi siete stati bacchettati dall'Europa; siete stati messi in castigo dietro alla lavagna ed è stata chiesta una correzione dei conti e, pertanto, siete corsi con il cappello in mano in Europa a varare una manovra correttiva. Sia ben chiaro che a noi il provvedimento in esame fa comodo e va nella direzione da noi chiesta anche tempo fa, perché finalmente rende i conti pubblici del nostro Paese sicuramente più sostenibili. Noi, però, non condividiamo assolutamente le politiche economiche varate da questo Governo, tant'è che oggi ritorniamo in Assemblea perché subiamo un'imposizione correttiva sulla manovra di bilancio varata sei mesi fa. Veniamo allora ai dati e vediamo se gli impegni presi nei confronti degli italiani sono stati mantenuti. La denominazione stessa del provvedimento come decreto salvaconti ci dice che qualcosa non va bene: significa che sicuramente i conti non erano a posto e, quindi, oggi in questa sede variamo una manovra che serve a salvarli, ma da cosa? Vediamo allora cosa contiene realmente il decreto salvaconti, che reca modifiche al decreto-legge n. 4 del 2019 e alla manovra finanziaria finalizzate a realizzare il miglioramento dei saldi della finanza pubblica attraverso risparmi che ancora oggi non sono quantificati. Il Governo ha parlato di circa 1,5 miliardi, ma non lo sappiamo ancora: queste sono cifre ancora aleatorie ed è stato anche scritto dal Servizio del bilancio che oggi non possono assolutamente essere decise. Vedremo il 15 settembre, quando l'INPS certificherà realmente e comunicherà i risparmi, come vengono definiti. Per il momento abbiamo un dato aleatorio e allora cerchiamo di capire realmente cosa accade rispetto a questi provvedimenti, che sia un miliardo e mezzo di risparmi o siano 3 miliardi. Dobbiamo ricordare a questo Parlamento e a tutti quanti noi che il reddito di cittadinanza e quota 100 sono stati e sono i provvedimenti bandiera del Governo. Avete fatto campagne di comunicazione e di propaganda dando numeri assolutamente strabilianti, dicendo che quelle misure avrebbero determinato uno shock economico per il Paese; che i consumi sarebbero aumentati e il PIL sarebbe cresciuto. Nulla di tutto questo è accaduto e vi siete persino spinti a dire che con questi provvedimenti avreste abolito la povertà: una frase che sicuramente resterà nella comicità italiana, più che nella storia istituzionale del nostro Paese
2019-07-18	FdI	CalandriniNicola	Signor Presidente, con il disegno di legge che oggi è all'attenzione del Senato di fatto siamo congelando un miliardo e mezzo di euro: è un provvedimento che, se non migliora i nostri conti, almeno in questo momento non li peggiora, vista la mancata procedura di infrazione per i conti pubblici da parte dell'Unione europea. Quindi, prendiamo atto con soddisfazione del superamento di questo rischio, perché - come ho già avuto modo di dire nel mio intervento di ieri - sarebbe stata una pessima figura per quello che l'Italia rappresenta nel contesto dell'Unione europea. Ciò non toglie comunque che il rischio che abbiamo scongiurato riapre il nodo ancora più stringente della sovranità del nostro Paese. Le politiche europee di rigore hanno portato alla più lunga crisi economica della storia ed hanno anche incrinato i nostri rapporti con l'Unione europea, seppure ne rimaniamo convinti sostenitori e ne resteremo sempre i fondatori. Quel che è peggio è che hanno allontanato gli italiani dall'Europa e dal sogno che tutti avevamo di un'Europa diversa. Uscire da questa sudditanza è necessario per l'Italia che vive di lavoro e non di finanza. Noi vogliamo un'Europa di popoli sovrani e non una costrizione di popoli, tantomeno una costrizione di banche. È questa l'occasione per ribadire come da questo Governo ci aspettavamo un impegno maggiore per cambiare il nostro rapporto con l'Europa, che non può farci i conti in tasca e poi remarci contro, letteralmente, quando le navi battenti bandiere di altri Paesi europei forzano i nostri confini e attraccano con forza e prepotenza nei nostri porti. Unione europea non è unione di conti, è anche unione di intenti e di scopi e vorrei che fosse anche un'unione dei porti italiani: su questo prendo atto che siamo su posizioni e soluzioni quanto mai distanti. Questo decreto-legge mette a riserva, quindi di fatto congela, un miliardo e mezzo di euro, ma per noi (e lo abbiamo detto in sede di approvazione di bilancio dello scorso anno, su cui abbiamo espresso voto contrario) era e resta insufficiente. Quanto chiesto da Fratelli d'Italia ed espresso nell'ordine del giorno presentato ieri in Commissione bilancio, da me predisposto, discusso e accolto come raccomandazione dal Governo, è che siano fatti quei passi in avanti, che sono stati continuamente rinviati, per dare modo all'Italia di crescere. Ripeto, un miliardo e mezzo di euro non è sufficiente, è solo una base di partenza, ma non basta. Noi chiediamo una terapia d'urto, un investimento massiccio che possa portare alla crescita. Parliamo di crescita demografica, innanzitutto, con il sostegno concreto alle famiglie italiane; una crescita che passa per la riduzione della pressione fiscale, quindi noi lo ribadiamo a gran voce: la flat tax incrementale. Il ministro Salvini non è presente oggi, ma lo abbiamo ascoltato nell'incontro che ha avuto alcuni giorni fa con le parti sociali. Sappiamo - lo ha detto a chiare lettere - che questa è anche la sua priorità; lo ha detto recentemente rilanciando la flat tax. Noi glielo chiediamo di nuovo: faccia questa flat tax incrementale. Ieri ho ascoltato il collega Zuliani, intervenuto dopo di me, e che, come me, ha accolto positivamente l'ipotesi di introduzione della flat tax incrementale. Ministro Salvini, come ha trovato l'intesa con il suo alleato di Governo per una misura per noi ingiusta e inconcepibile come il reddito di cittadinanza, faccia il massimo per arrivare a questa misura che famiglie e imprese le chiedono a gran voce e che sarebbe, come abbiamo sempre sottolineato, a costo zero per le casse dello Stato. Allo stesso modo chiediamo agli amici della Lega di sbloccare quelle infrastrutture rimaste solo sulla carta e che continuano a tagliare l'Italia in più parti scollegate tra di loro. Sono mancati investimenti che costano all'Italia altrettanti mancati investimenti di chi sceglie di andarsene, perché i collegamenti o non funzionano o non sono sufficienti. Questi 1,5 miliardi di euro sono una valida base di partenza e noi vi chiediamo di metterli a frutto, perché sappiamo - ce lo ha detto l'altro ieri il Presidente dell'INPS - che, sebbene siamo in presenza di un accantonamento per così dire prudenziale, in realtà i risparmi su quota 100 e reddito di cittadinanza saranno ben più alti del miliardo e mezzo di euro, perché arriveremo all'incirca a 2 miliardi di euro. Ripartiamo da qui, allora. Serve la volontà politica per fare delle misure che non devono avere colore politico, ma il solo obiettivo di rendere l'Italia un Paese migliore, un Paese da cui aziende e giovani non scappino più. Purtroppo, le continue liti che vediamo in questo Governo ci dimostrano che siamo in presenza di una coalizione innaturale, che si traduce in un immobilismo che paga il Paese, per intero. Gli amici della Lega pagano un conto altissimo a questa alleanza. Gli interessi della parte produttiva del Paese vengono sacrificati sull'altare della continuità del rapporto con i 5 Stelle, che tengono sotto ricatto il Governo. Noi siamo l'Italia che vuole fare, l'Italia di chi crea lavoro, e dall'altra parte ci sono quelli che rappresentano un'Italia che ha paura e che vuole bloccare tutto. Da una parte c'è l'Italia dei no, mentre noi dobbiamo essere l'Italia dei sì. Dobbiamo essere il Paese della creatività, non il Paese delle rinunce. Prendiamo atto comunque degli sforzi fatti dagli amici della Lega per creare le condizioni di una ripartenza. Signor Presidente, noi ci asterremo in questa votazione, e non possiamo fare altrimenti. Se da una parte accogliamo con favore i risparmi, soprattutto per quel che riguarda le mancate spese del reddito di cittadinanza, non possiamo votare favorevolmente niente che includa questa misura che noi abbiamo osteggiato con tutte le nostre forze. Tuttavia, non siamo neppure manifestamente contrari a questo decreto-legge che ci accingiamo a convertire. La nostra astensione è segno di un investimento verso quella richiesta forte che viene dagli elettori di un Governo che guarda allo sviluppo; un'idea che è vincente, come abbiamo visto, in tutte le elezioni regionali che si sono succedute nell'ultimo anno; ha successo in quelle locali e prefigura il futuro di un centrodestra diverso. Purtroppo, dobbiamo constatare che questi saldi di finanza assestano assetti che per noi restano ancora insufficienti e che ci auguriamo di vedere trasformati in altro, in misure concrete, nella prossima manovra di bilancio.
2019-07-18	LN	BagnaiAlberto	Signor Ministro, due sono i minuti accordatimi per replicarle e li utilizzo intanto per ringraziarla della sua relazione, della quale mi dichiaro soddisfatto. È sommamente importante che i cittadini comprendano che l'attività legislativa non si esaurisce nel momento dell'Aula, ma c'è una fase preparatoria e una fase di attuazione e manutenzione della norma su cui lei ci ha compiutamente riferito. Due sono anche le potenze manifatturiere europee, Italia e Germania, il che fa della Germania un nostro imprescindibile riferimento. Due sono anche le Germanie: c'è una Germania che vince perché sa fare squadra, sa fare sistema, ad esempio tutelando il suo credito territoriale, ad esempio coinvolgendo il Parlamento nel negoziato con l'Europa e da questa Germania la maggioranza ha tratto e trarrà esempio ed ispirazione come questo dialogo dimostra; poi c'è una Germania che vince perché altera le regole a suo vantaggio (due sono anche i miliardi di sconto sui requisiti patrimoniali che Deutsche Bank è appena riuscita a ottenere dal Regolatore europeo evitando un aumento di capitale). Due sono anche le anime della maggioranza e questo per me è sempre stato e continua ad essere un elemento di ricchezza. Una di queste anime - quella a cui ho avuto il privilegio e l'onore di portare un contributo di idee - ritiene che alla seconda Germania, quella sleale e arrogante, sarebbe opportuno, quando possibile, oppure un cortese ma fermo no. Non me ne vogliano i pedagogisti se invado il loro campo, ma da profano continuo a ritenere che ci siano occasioni in cui un no, ma anche nove no, possano avere un valore educativo e aiutare a crescere.
2019-07-18	LN	TosatoPaolo	Ci sono poi altri provvedimenti che abbiamo raggiunto, come - ad esempio - quello di essere stati coerenti; coerenti nella battaglia che abbiamo condotto in campagna elettorale in occasione delle elezioni politiche ed europee, quella di essere un movimento politico alternativo al sistema di potere che c'è in Europa. Purtroppo questa è un Europa senz'anima, che basa la propria esistenza solo su numeri e parametri; in un'Europa così costruita noi non ci riconosciamo. E non siamo stati complici dell'elezione del nuovo rappresentante di Governo, che invece è stato votato da tutte le altre forze politiche. Anche questa è coerenza; l'abbiamo dimostrata con i fatti, non a parole in campagna elettorale. E rivendichiamo con orgoglio questa coerenza.
2019-07-18	LN	TosatoPaolo	La ringrazio, Presidente. Dicevo che le opposizioni, in particolare il Partito Democratico, hanno definito il decreto-legge in esame come una resa da parte del Governo nei confronti della Commissione europea. Rimandiamo al mittente questa accusa: è esattamente il contrario. È stato detto anche che il braccio di ferro con l'Europa non ha prodotto risultati. Noi rimandiamo al mittente anche questa accusa e lo dimostriamo con i fatti. Noi, infatti, avevamo preso degli impegni con i cittadini e li abbiamo mantenuti.
2019-07-18	PD	DAlfonsoLuciano	D'ALFONSO (PD). Signor Presidente, colgo questa occasione per mettere in evidenza un rischio molto grave che può caratterizzare il diritto alla mobilità aerea dell'Abruzzo, ma non solo dell'Abruzzo, verso l'aeroporto di Milano Linate. Noi contiamo su questa possibilità di connessione aerea dall'Abruzzo, ma anche a favore del Molise, delle Marche, del Nord della Puglia e anche dei territori del Lazio, che possono guardare con più interesse all'Abruzzo per una connessione al resto dell'Europa. Noi oggi impieghiamo un'ora e nove minuti facendo 516 chilometri, non essendoci attualmente in esercizio nessun'altra possibilità di connettività veloce che non sia quella dell'aeroporto, che ci consente, attraverso l' hub di Milano, di raggiungere le lunghe distanze europee. Il nostro aeroporto è ricompreso nel Piano nazionale per lo sviluppo aeroportuale di cui al decreto del Presidente della Repubblica n. 201 del 2015. È un aeroporto di interesse nazionale e noi stiamo correndo il rischio che si cancelli il collegamento, attraverso Alitalia, Pescara-Milano Linate. C'è necessità che si riconosca valore ai 3347 movimenti aerei annui che si fanno da Pescara verso questa destinazione e, attraverso questa destinazione, verso il mondo. 667.000 passeggeri: fino a maggio abbiamo avuto una crescita stimabile in 263.000. Pertanto, vi sarà anche una crescita rispetto alla consistenza aerea dell'anno passato. Il costo è 15.000 euro al giorno per Alitalia e, allo stato, è in perfetto punto di equilibrio. Si sa che la connessione aerea porta un valore economico sociale pari a dodici volte a ciò che si investe. Concludo con una notazione. Il Trattato sul funzionamento dell'Unione europea all'articolo 20 dispone della cittadinanza europea. E la cittadinanza europea precisa alcuni diritti fondamentali, tra questi il diritto allo spostamento e alla circolazione. L'Abruzzo, con il bacino del suo quadrilatero, verrebbe a perdere l'unica possibilità di percorrere lunghe distanze, anche in ragione del fatto che i tracciati ferroviari oggi non sono competitivi. Mi auguro che il Ministro dei trasporti, attraverso la sua evidenza, possa occuparsi di questo, facendo sì che nel piano industriale di Alitalia ricompaia la copertura di questa connessione.
2019-07-18	PD	MancaDaniele	Ecco perché - concludo - noi riteniamo il provvedimento relativo ai saldi una manovra. Abbiamo detto prima che abbiamo apprezzato l'inversione a U che i saldi di finanza pubblica hanno richiesto per poter riallineare l'Italia all'Europa. Il nostro voto di astensione - ed è la dichiarazione di voto che voglio fare - tiene certamente conto di questa importante azione di inversione, che corregge gli errori e i limiti delle vostre politiche economiche. È per questo, signor Presidente, che, dichiarando il voto di astensione del Partito Democratico, ritengo anche necessario sottolineare che l'inversione che si è determinata è direttamente proporzionale al fallimento, agli errori e ai limiti di un anno incerto di politiche economiche di questa maggioranza.
2019-07-23	FI	FantettiRaffaele	Per noi, che ritenevamo, e riteniamo, il reddito di cittadinanza una misura iniqua e quota 100 una misura da adottare dopo misure più importanti per la crescita, si tratta, quindi, di una buona notizia. Comunque, rileviamo che con il miliardo e mezzo risparmiato il totale delle somme portate a riduzione del deficit è pari a circa 7,6 miliardi. Infatti, il miglioramento dell'indebitamento netto derivante dalle proposte del disegno di legge di assestamento e dalle ulteriori risorse è pari a complessivi 6,1 miliardi. Sicuramente, la riduzione dell'indebitamento netto ha consentito anche di migliorare il valore del rapporto debito-PIL. Quindi, riassumendo, migliora l'indebitamento netto, si riduce il rapporto tra debito e PIL e si liberano risorse per gli anni successivi. Sui numeri dell'assestamento si baseranno la nuova programmazione nella Nota di aggiornamento al DEF, che ci arriverà dopo la prima metà di settembre, e, entro metà di ottobre, le cifre della legge di bilancio per il 2020, purtroppo in un clima di schermaglie politiche quotidiane tra i membri della maggioranza, che non dà garanzie che a settembre sarà in carica un Governo forte. I soldi delle nuove cifre appostate in entrata e in uscita hanno di fatto delineato un quadro in miglioramento dei conti pubblici, che ha ridotto il deficit del 2019 a poco più del 2 per cento (quasi il fatidico 2,04 per cento, valore dell'ultima manovra). Notizie positive provengono anche dal rendiconto per il 2018, che questa volta è la somma dei numeri del Governo Gentiloni Silveri, fino al 31 maggio, e, dal 1° giugno, del Governo Conte. Esso, però, sconta soprattutto le variazioni di bilancio e i numeri dell'assestamento 2018 approvato sotto il Governo attuale. Il risultato è un avanzo della gestione di competenza di quasi 24 miliardi di euro. Si tratta, insomma, di numeri che riportano questo Governo sulla terra e lo devono indurre a fare una manovra volta alla crescita. Non ci si può rassegnare a una crescita dello 0,1 per cento, che ci vede ultimi in Europa, ma anche tra le peggiori performance a livello mondiale. Forza Italia, che con il partito del vice presidente Salvini aveva condiviso il programma economico presentato per la campagna elettorale, aveva evidenziato fin dalla legge di bilancio dello scorso dicembre il rischio di andare incontro a una procedura di infrazione. Soprattutto, aveva evidenziato numeri troppo generosi sulla spesa corrente e un basso impatto sui cantieri, peraltro non modificato dal cosiddetto decreto sblocca cantieri. Vorrei ricordare che ci sono, a oggi, almeno 16 miliardi di euro fermi per opere già cantierabili. Oggi quelle cose le dice anche il Vice Premier e leader della Lega - se ci consentite - con il colpevole ritardo di parecchi mesi. Il cosiddetto decreto crescita ha poi accolto molte delle ricette del centrodestra per gli incentivi alle imprese che investono e innovano, anche se in modo confuso e con stanziamenti finanziari inadeguati - solo 400 milioni di euro - a supportare queste iniziative. Come vedete, il confronto tra i numeri è impietoso: 14 miliardi, ora scesi di 1,5, per le due misure bandiera e 400 milioni per far muovere un Paese che è pressoché fermo; 14 miliardi da una parte e 400 milioni dall'altra. Il dato dello 0,1 per cento di crescita è questo che sta indicare, ossia che il Paese è fermo. I nuovi numeri dell'assettamento, pur essendo migliorati, lasciano intatte le critiche a una manovra economica che non solo non ha fatto nulla per rilanciare l'economia italiana, ma ha anche introdotto misure per rallentarla. E pochissimo è stato fatto per i posti di lavoro: è ormai evidente dai dati INPS che, pur aumentando di qualche migliaio di unità il numero dei lavoratori, è diminuito quello delle ore lavorate, fotografando un'Italia sempre più povera, avendo redditi medi in diminuzione. Oggi vanno apprezzati con favore solo quei numeri che vedono una riduzione della spesa corrente e, soprattutto, va accolta benevolmente la riduzione della spesa per il reddito di cittadinanza, che si dimostrerà - purtroppo - una misura inefficace a inserire beneficiari nel mondo del lavoro. Ci sarà un tasso di sostituzione inferiore sia nel settore pubblico, che in quello privato. Sulla base dei numeri dell'assestamento 2019, si delineano quindi quelli della manovra per il 2020, che già dal 20 settembre dovranno essere monitorati e aggiornati. Toglietevi - togliamoci - dalla testa che solo con i numeri di questo assestamento e delle decisioni per il prossimo anno l'economia potrà ripartire. Il Paese chiede di uscire dal torpore, reclama maggiori certezze e domanda un clima di fiducia e un habitat politico ed economico che faccia tornare i padri di famiglia e le imprese - peraltro in Italia spesso coincidono - a investire nel loro futuro e in quello dei propri figli. Signor Presidente, colleghi, la prossima legge di bilancio imporrà al Governo di effettuare una manovra restrittiva. È in arrivo una stangata da 65 miliardi di euro. La bonaccia che soffia sui rendimenti dei titoli di Stato italiano e sullo spread non deve trarre in inganno. La riduzione dello spread, infatti, è dovuta sia alla decisione della Banca centrale europea di proseguire nel suo percorso di allentamento monetario, magari con un nuovo round di acquisto dei titoli di Stato, sia alla decisione del Governo gialloverde di effettuare la manovra correttiva di cui parliamo, come imposto dalla Commissione europea come primo passo del commissariamento de facto al quale Italia è soggetta. I problemi sul versante dei conti pubblici sono peraltro tutt'altro che risolti. La prossima legge di bilancio, infatti, obbligherà il Governo a effettuare una maximanovra restrittiva che si risolverà nei prossimi tre anni, secondo i calcoli di Unimpresa, in una stangata da 65 miliardi di euro, con le entrate previste che passeranno da 827 a 893 miliardi di euro, pari a un aumento dell'8 per cento. È questo il primo e salatissimo conto che gli italiani dovranno pagare per effetto dell'aumento delle aliquota IVA compreso nelle clausole di salvaguardia, che scatterà dal gennaio 2020. Unimpresa ha calcolato che la pressione fiscale schizzerà oltre il 47 per cento. Vi sarà una crescita del gettito IVA pari a ben 42 miliardi per un aumento pari al 16 per cento. Il risultato sarà un ulteriore aumento della pressione fiscale fino al 47 per cento nel 2020. Unimpresa ha lanciato questo allarme. Il peso delle tasse sui contribuenti italiani è asfissiante. Va immediatamente fermata una tendenza pericolosa. Altro che riduzione della pressione fiscale che le forze di Governo stanno promettendo a suon di proposte di riforma del fisco, dalla flat tax alle tre aliquote, passando per la riduzione del cuneo fiscale; famiglie e imprese sono ormai letteralmente sommerse di tasse e imposte da pagare. Le vostre promesse rimangono senza riscontro semplicemente perché i soldi per realizzarle non ci sono e, anzi, il Tesoro sarà chiamato a trovare 23 miliardi di euro per evitare l'aumento IVA o tramite il taglio delle tax expenditures di pari ammontare, che equivale poi a un aumento della tassazione diretta, o tramite una maxi operazione di spending review finora mai realizzata, anche perché al Ministero dell'economia e delle finanze ancora non sanno cosa e dove intendono tagliare. Quando l'Esecutivo sarà costretto a mostrare i veri numeri della manovra, già a partire dalla Nota di aggiornamento del Documento di economia e finanza, gli italiani capiranno che le promesse faraoniche fatte da questo Governo sono solo una presa in giro. Presidente, colleghi, concludo: l'economia italiana, quella reale, continua ad avere un tasso di crescita pari a zero e a essere fortemente esposta a shock esogeni, come ci ha ricordato anche il Fondo monetario internazionale. Altro che problemi risolti. Senza una decisa azione di contrasto al debito pubblico e di politiche economiche pro crescita, che non sono certo quelle assistenzialistiche fatte finora dal Governo, l'Italia continuerà a rimanere in stagnazione e recessione.
2019-07-23	FdI	CalandriniNicola	Signor Presidente, così come già accaduto la settimana scorsa con il decreto-legge n. 61, recante misure urgenti in materia di miglioramento dei saldi di finanza pubblica, anche con l'assestamento oggi al nostro esame prendiamo atto di una serie di sviste, di contraddizioni e di una necessaria correzione dei conti, utile per non incorrere nella pericolosissima procedura di infrazione da parte dell'Unione europea. Ribadendo quanto detto sul decreto-legge nel mio ultimo intervento in Aula, credo che la questione sia tutta politica e imponga di rivedere i rapporti tra Italia e Europa. Un'Europa così presente quando si tratta di conti pubblici, eppure così lontana quando invece dovrebbe esserci, come ad esempio, quando ci troviamo ad affrontare un'immigrazione incontrollata diretta sulle nostre coste e sui nostri porti. Ma veniamo ai conti relativi all'assestamento di bilancio. L'assestamento presenta aspetti che sembrerebbero positivi nel loro complesso in quanto le variazioni che si propone di apportare determinano un miglioramento del saldo netto da finanziare, pari a 1,9 miliardi di euro in termini di competenza e 3,3 miliardi di euro in termini di cassa. Dalla relazione tecnica emerge in modo molto chiaro anche un miglioramento dell'indebitamento netto di 5,6 miliardi di euro. Potremmo dire che va tutto bene, ma così non è: andando infatti a guardare le voci di bilancio assestate di ciascun Ministero, emerge chiaramente perché non possiamo votare a favore dell'assestamento al nostro esame. Provo a elencare qualche cifra che mi è balzata agli occhi sulla differenza tra quanto stanziato in legge di bilancio 2019 e le corrispondenti cifre assestate, che fanno sorgere dubbi su quali politiche intendiamo attuare per il nostro Paese. Nel budget del Ministero dell'economia e delle finanze, ad esempio, su competitività e sviluppo delle imprese, l'assestamento taglia un 8 per cento che comprende anche una riduzione del 26 per cento sugli incentivi alle imprese per interventi di sostegno. Tra le voci di bilancio del Ministero delle infrastrutture e dei trasporti troviamo un taglio dell'11 per cento su sviluppo e sicurezza della mobilità stradale e addirittura una riduzione del 20 per cento alla voce relativa ai sistemi ferroviari, che significa sviluppo e sicurezza del trasporto ferroviario. Insomma, Presidente, sogniamo strade e ferrovie migliori, la TAV e non solo, il Governo invece taglia sugli investimenti infrastrutturali. Non troviamo purtroppo nemmeno aumenti di spesa significativi per quel che riguarda le famiglie. Troviamo invece, sempre nelle voci di competenza del Ministero dell'economia e delle finanze, un aumento del 10 per cento della voce di bilancio dedicata a immigrazione, accoglienza, e garanzia dei diritti e tutta destinata ai rapporti con le confessioni religiose. Stando alle cifre che ho così elencato non possiamo non pensare a un Paese e ad un Governo che non aiuta le sue imprese, che non aiuta le famiglie e non investe sul futuro dei propri figli. Un assestamento che è tutt'altro che un investimento sul futuro. Il Governo si nasconde però dietro i numeri complessivi e allora può ritenersi soddisfatto così. Con questo assestamento, infatti, l'Esecutivo può ritenersi tranquillo perché la procedura di infrazione è scongiurata, e quindi per un po' l'Europa non ci metterà pressione, tuttavia non ci è chiaro cosa succederà in futuro. A settembre, fra un mese e mezzo, andrà predisposta la legge di bilancio 2020. E io, come ha già fatto il senatore Errani, pongo degli interrogativi e chiedo al Governo: come intende scongiurare l'aumento dell'IVA? Ci sono, e dove, le risorse per farlo? Come possiamo ridurre la tassazione, la vera spada di Damocle per famiglie e imprese? Ha intenzione di introdurre la flat tax come chiediamo a gran voce noi di Fratelli d'Italia? Ha intenzione di introdurre finalmente misure concrete a sostegno delle famiglie e della natalità? Ma soprattutto, cosa intende fare con l'Europa che sorveglia i nostri conti da così vicino? Questo Governo ha intenzione di farsi coraggio e adottare delle misure che siano veramente di rilancio per la nostra economia e il nostro sistema sociale e che vedano per prima cosa una riduzione della pressione fiscale, o ha intenzione di ripetere il teatrino dello scorso anno, Presidente, quando prima ha mostrato i muscoli all'Europa e poi ha piegato la testa e spostato uno zero virgola sul rapporto deficit -PIL per adeguarsi? Purtroppo siamo in presenza di un Esecutivo frutto di un compromesso tra due forze politiche che normalmente non starebbero insieme e si farebbero una dura e reciproca opposizione. Un Esecutivo di questo tipo non può che vivere alla giornata. Vivendo alla giornata non si possono fare progetti. E questa assenza di progettualità si riflette in un'assenza di visione e di programmazione futura. Ancora una volta pesano sui conti pubblici, e di riflesso anche su questo assestamento, le scelte contraddittorie di un Governo che resta un ibrido tra un'anima sensata e che pensa allo sviluppo, che è quella della Lega, e un'anima figlia di veti e di rancore sociale. Il rancore sociale è incompatibile con lo sviluppo del Paese. La coerenza e lo sviluppo non possono stare in questa unione di anime contrapposte ma solo in una unione di centrodestra che veda come perno principale la Lega insieme a Fratelli d'Italia. Questi conti che stiamo per mettere ai voti mettono a nudo l'impossibilità di coesistere di due visioni del mondo. Chiediamo agli amici della Lega di dare a questo Paese un Governo coerente con quello che la maggioranza degli italiani chiede, un Governo capace di difendere gli interessi nazionali, di difendere le frontiere, di dare possibilità ai giovani e non carità a chi non fa nulla. Per noi lo Stato sociale è aumentare le possibilità, non premiare la pigrizia. Questo Paese ha grandi opere pubbliche da fare, ha grandi appuntamenti da rispettare, non è più tempo di veti. Governiamo insieme alla Lega le più importanti Regioni italiane, mettendo in atto politiche capaci di speranze e di sviluppo. Non comprendiamo questa ostinazione della Lega all'impossibile coesistenza con il Movimento 5 Stelle. Non è un mistero che questo Governo non faccia altro che litigare ed è diviso su tutto. Un giorno sì e l'altro pure i giornali ci parlano di crisi di Governo, di Governo al capolinea, di elezioni anticipate. Questa instabilità è il vero punto debole del nostro sistema Paese. Con coscienza e con responsabilità votiamo contro questo provvedimento perché i numeri prodotti da questo Governo nulla aggiungono alle non risposte ai problemi degli italiani.
2019-07-23	FdI	deBertoldiAndrea	Potrei quindi riprendere pari pari l'intervento che feci a nome di Fratelli d'Italia in quell'occasione e ripeterlo in questo pomeriggio. Voglio comunque dire qualcosa sulla manovra di assestamento 2019 che, di fatto, non è altro che una manovra correttiva; una manovra correttiva che - secondo il Governo del cambiamento - mai sarebbe stata fatta e che, invece, è stata necessariamente fatta per rispondere in modo molto solerte alle raccomandazioni, agli inviti e alle pressioni di Bruxelles, dell'Unione europea che ci ha voluto richiamare, pena la procedura di infrazione. Quindi è una manovra che, di fatto, conta su circa 6,1 miliardi da una parte e 1,5 miliardi dall'altra, i primi derivanti da maggiori entrate perlopiù una tantum e i secondi dal congelamento dei fondi stanziati per quella che era considerata la politica principe di questo Governo, cioè il reddito di cittadinanza. A questo punto, come si può commentare, signor Presidente, se non parlando dell'incoerenza del Governo che prima aveva festeggiato l'abolizione della povertà con l'introduzione del reddito di cittadinanza e che poi, richiamato immediatamente da Bruxelles, non ha fatto altro che prendere una parte di quei fondi, risparmiati perché non richiesti e, invece che destinarli a finalità sociali, a politiche per la famiglia, a politiche per l'impresa, a politiche per la natalità, li ha destinati alla riduzione del deficit, ubbidendo quindi in modo prono e passivo alle richieste provenienti dall'Europa? Quindi un bel passo indietro, cari amici, di chi voleva cambiare le cose e poi, in effetti, non ha fatto altro che seguire la strada che da sempre, da almeno dieci anni, i Parlamenti ed i Governi italiani percorrono, venendo meno alla propria autonomia che è stata sempre più scalfita dai poteri di Bruxelles. Invece, noi di Fratelli d'Italia chiedevamo, nella legge di bilancio dello scorso anno, politiche fiscali, politiche per la crescita, flat tax. Se ne parla di queste cose, però non vengono mai tradotte in atti concreti. La flat tax, le politica per incentivare le nascite, le politiche familiari: ebbene, avremmo voluto vedere - lo ribadisco - prima di tutto nella legge madre che è la legge approvata nel dicembre dello scorso anno, ma magari anche in piccola misura nell'assestamento approvato il mese scorso, qualche segnale in termini di riduzione del cuneo fiscale, in termini di risposte alle politiche sociali ed economiche, delle quali questo Paese ha ampiamente bisogno. Purtroppo non abbiamo notato nulla di tutto ciò. Aggiungo che il momento certamente difficile che il nostro Paese sta vivendo, ma che sta vivendo anche l'intera Europa, richiederebbe peraltro una maggior coerenza, una maggior direzione unitaria del Governo, e quando mi capita di leggere, come la scorsa settimana, un'intervista ad un importante quotidiano nazionale di un Vice Ministro dell'economia, la collega Castelli, che di fatto, cari colleghi, dice che la flat tax non s'ha da fare, che sulle cassette di sicurezza è meglio non perdere tempo - e mi rivolgo agli amici della Lega - ecco, quando leggiamo queste contraddizioni continue sulle politiche fiscali o sugli investimenti, allora mi domando, come cittadino e come professionista prima ancora che come rappresentante di Fratelli d'Italia, che figura stiamo facendo davanti agli investitori e agli imprenditori? La figura di un Governo che con una mano dice una cosa e con l'altra ne dice un'altra. Un Governo che non è capace di avere una linea, giusta o sbagliata che sia, una linea di chiarezza, una linea che sia decisiva sugli investimenti sì o no, che sia decisiva sull'assistenzialismo sì o no. Invece no: ci barcameniamo continuamente da una parte all'altra, cercando di dare un contentino di qua e un contentino di là. Queste sono le politiche di bilancio che devono trasferirsi per la ripresa del Paese, e invece niente di tutto questo accade, anzi, anche le risposte del Governo alle nostre istanze e alle nostre raccomandazioni sono vane, sono negative. Stavo ragionando in questi giorni su una risposta ad un'interrogazione da parte del Mise, laddove ci veniva detto in termini di trivelle, in termini di politiche sulla ricerca degli idrocarburi, che tanto si spenderanno circa 500 milioni di euro in oneri e in sanzioni a carico dello Stato per le sospensive che sono state attuate. Poi magari, con tanta enfasi, si sbandiera che con la riforma del Parlamento, che di fatto andrà a privare di rappresentanza molti territori, si risparmiano 500 milioni all'anno. Ma, se da una parte si risparmiano 500 milioni, dall'altra li si butta in sanzioni, che sono conseguenza del fatto che si è voluto bloccare lo sviluppo. C'è dunque una continua contraddizione nella politica di questo Governo, che poi leggiamo nelle cifre di bilancio dello stesso rendiconto generale che, pur rappresentando il rendiconto di Governi diversi (Governo Gentiloni Silveri prima e Governo Conte poi), di fatto nei numeri dice maggiore spesa corrente e minore spesa in conto capitale. Si tratta dunque di un Governo - lo ribadisco - che non riesce a fare una politica coerente, unitaria e decisa in una direzione piuttosto che in un'altra. Questa è la riflessione politica che, in sede di discussione generale, mi sovviene. Su questo Fratelli d'Italia cercherà di impegnarsi in questo Parlamento, se vi ostinerete a voler restare qui e a voler guidare il Paese senza avere una chiarezza politica di fondo. Come Fratelli d'Italia saremo qui a ricordarvi queste cose: lo faremo in Commissione e in Aula. L'auspicio, però, è che le prossime manovre finanziarie e le prossime leggi di bilancio vengano fatte da una maggioranza politica davvero coesa, capace di dare un indirizzo al Paese e che sappia guardare a testa alta l'Europa, senza andare a pietire e ad ascoltare passivamente le raccomandazioni europee, ma cercando di imporre una politica che sia veramente nell'interesse degli italiani, degli imprenditori e di quegli investitori stranieri che credono nell'Italia, ma poco in questo Governo.
2019-07-23	LN	BergesioGiorgioMaria	Signor Presidente, il 28 giugno scorso il Presidente della Commissione europea, insieme ai leader dei paesi del Mercosur - Argentina, Brasile, Paraguay e Uruguay - ha annunciato di aver raggiunto un accordo politico sul libero scambio. Il 1° luglio 2019 la Commissione ha reso noti i risultati dell'ultimo e definitivo round negoziale, dal quale si evincono la liberalizzazione delle importazioni dei seguenti prodotti: 99.000 tonnellate di carne bovina, 180.000 tonnellate di pollame, 25.000 tonnellate di carni suine, eliminazione del dazio contingentale su 180.000 tonnellate di zucchero, 450.000 tonnellate di etanolo, 60.000 tonnellate di riso, 45.000 di miele e 30.000 tonnellate di formaggio esente dazio. L'accordo crea un mercato effettivamente di oltre 780 milioni di consumatori, ma lo scambio commerciale favorisce i settori europei dell'industria in particolare l' automotive, la chimica e la farmaceutica, e in cambio permetterebbe l'accesso di prodotti agricoli sudamericani, in particolare carne e zucchero. Mi preme però ricordare che gli accordi non solo devono tutelare le produzioni agricole europee e italiane, ma devono anche salvaguardare la salute dei consumatori. A tal proposito voglio ricordare lo scandalo della "carne fraca": il manzo e il pollame provenienti da uno di quei Paesi del Sud America si sono classificati, per i casi di contaminazioni, tra i primi 10 cibi più pericolosi per il numero di allarmi alimentari scattati in Italia nel 2018. Inoltre, sempre nello stesso Paese, dall'inizio dell'anno sono stati approvati ulteriori 211 pesticidi, di cui molti vietati in Europa e moltissimi vietati in Italia. Il documento sull'accordo commerciale non garantisce e non dà sufficiente tutela per il nostro Paese; è un accordo dal quale non trarremo alcun beneficio. Il settore agricolo non deve essere una merce di scambio. Dobbiamo seguire tre regole fondamentali se vogliamo fare degli accordi internazionali mondiali seri: la prima è la tutela della parità delle condizioni; la seconda è l'efficacia dei controlli e, la terza, è la reciprocità delle norme. Noi siamo assolutamente contrari a questo tipo di accordo e lo diciamo dai nostri banchi con energia e vigore: prima i prodotti italiani sempre!
2019-07-23	LN	CasolatiMarzia	Signor Presidente, intervengo oggi in quest'Aula per portare a conoscenza del Senato quanto accaduto lunedì scorso a Chiomonte. Un esercito di delinquenti - perché 200 persone, dal mio punto di vista, si possono definire un esercito - ha attaccato il cantiere dell'alta velocità. Nei giorni precedenti hanno accatastato materiale infiammabile e, dandogli fuoco, hanno provocato fiamme alte fino a quattro metri. Hanno cercato di sfondare il cancello metallico usando come ariete un grosso tronco d'albero, hanno sparato razzi di segnalazione nautica e lanciato pietre, petardi e bombe carta contro le Forze dell'ordine che da anni ormai presidiano il cantiere. La Digos ha riconosciuto una cinquantina di persone riconducibili al centro sociale Askatasuna di Torino e al movimento No TAV. Tutto questo, ovviamente, avviene in concomitanza con quello che è l'evento della valle, ovvero il Festival Alta Felicità, che ogni anno attira in Val di Susa - più precisamente a Venaus - centinaia di anarchici da tutta Europa con la scusa di un festival musicale, peraltro non autorizzato da nessuno, che in realtà ha la sua sublimazione nella serie di attacchi allo Stato italiano, nelle figure delle Forze dell'ordine che presidiano il cantiere. Non so se quanto successo ieri a Rovezzano sia collegato direttamente o meno al movimento No TAV piemontese. Quel che è certo è che la situazione di impunibilità presunta e le dichiarazioni di taluni esponenti politici del PD, tra i quali un ex Ministro, che giustificano il violare la legge in nome di chissà quali ideali, fanno ritenere possibile a taluni soggetti atti vandalici a 360 gradi. Ciò ha fatto sì che ieri, per l'intera mattinata, l'Italia rimanesse divisa in due. Tutto questo è intollerabile. Il Presidente del Consiglio ha garantito che si farà di tutto per prendere i colpevoli e punirli severamente per i disagi cagionati. Questo è un bene. Spero che a questi criminali sia arrivato chiaro il messaggio che non hanno santi in paradiso o angeli custodi in questo Governo. Chi rompe paga e i cocci sono suoi e devono pagare caro e salato. Colgo l'occasione per rinnovare la stima, la vicinanza e il sostegno sempre all'operato delle Forze dell'ordine, uomini e donne in divisa che, con una professionalità incredibile, tutelano la sicurezza dei luoghi e la tranquillità delle persone per bene, ma ai quali troppo spesso ci si dimentica di dire grazie.
2019-07-23	LN	TosatoPaolo	Reggono attraverso una diminuzione dell'indebitamento varato nell'assestamento pari a 7,6 miliardi, che riporta il rapporto deficit -PIL dal 2,4 a cui eravamo arrivati a quel 2,04 che è stato votato dal Parlamento a dicembre dell'anno scorso nella legge di bilancio e che rispetta gli accordi presi a livello europeo. Ripeto che si tratta di accordi che noi contestiamo, ma con i quali dobbiamo purtroppo fare i conti fino a che non avremo la forza sufficiente in Europa perché vengano modificati. In che modo si raggiunge questo obiettivo? Si raggiunge con la riduzione di alcuni capitoli di spesa. Li abbiamo già citati la settimana scorsa: un miliardo e mezzo è stato ottenuto soprattutto con la minor spesa relativa a quota 100 e al reddito di cittadinanza, ma anche grazie ad altre economie. Ci sono state poi maggiori entrate, dovute - è giusto chiarirlo - non all'aumento di qualche aliquota, di qualche tassa o qualche balzello, ma essenzialmente a un motivo: l'aumento del gettito IVA. Perché c'è stato un aumento del gettito IVA? Due sono gli elementi, che sono di natura molto diversa. Il primo è il risultato della fatturazione elettronica, che - vorrei ricordarlo - è stata introdotta dal Governo del PD della scorsa legislatura e prevedeva un'entrata di 2 miliardi. Effettivamente bisogna dare a Cesare quel che è di Cesare e riconoscere che quella misura ha prodotto maggiori entrate. Noi volevamo disinnescarla, perché riteniamo che comunque rappresenti un ulteriore carico per le partite IVA, ma 2 miliardi erano tanti ed era difficile individuarli nella manovra dell'anno scorso. Il secondo motivo è che sono aumentate le partite IVA, grazie al merito di questo Governo.
2019-07-23	M5S	PirroElisa	Signor Presidente, a quanto pare siamo ancora costretti a spiegare perché questa non è una manovra correttiva. Visto che non vogliamo pensare che si tratti della solita critica strumentale, ribadiamo che il combinato disposto del decreto sulla finanza pubblica, approvato la scorsa settimana, e il disegno di legge sull'assestamento di bilancio ci ha consentito di recuperare 7,6 miliardi di euro per centrare l'obiettivo del rapporto deficit -PIL al 2 per cento nel 2019 e scongiurare la procedura di infrazione. Ma non si tratta minimamente di risorse ottenute da nuove tasse, da incremento di tasse o da tagli di spesa, bensì da minori spese e maggiori entrate rispetto a quanto preventivato. L'assestamento di bilancio ci consente, quindi, di agire su una solida base per proseguire con le nostre politiche economiche. Mi dispiace che le opposizioni indulgano su improbabili alchimie numeriche per negare gli ottimi risultati ottenuti sin qui dal Governo e dalla maggioranza che lo sostiene. Ci dite che lo 0,1 per cento di crescita del PIL nel 2019 sia troppo poco. Nessuno sostiene che l'Italia, che è la seconda manifattura d'Europa e la settima potenza mondiale, possa accontentarsi di questo ritmo di crescita; ma, a parte il fatto che noi contiamo di migliorare questa stima già nella seconda parte dell'anno, c'è da dire che tutto il contesto europeo è in rallentamento, con la Germania che stima una crescita intorno allo 0,5 per cento, e c'è da ricordare che venivamo da due trimestri negativi di fine 2018, eredità del precedente Governo. A tal proposito, ai colleghi del PD mi piacerebbe rileggere quanto scritto dall'allora premier Paolo Gentiloni Silveri e dall'allora ministro dell'economia, Padoan, nel loro ultimo Documento di economia e finanza, deliberato dal Consiglio dei ministri del 26 aprile 2018. Tracciando il quadro macroeconomico e di finanza pubblica tendenziale, Gentiloni Silveri e Padoan scrivevano testualmente che «nel 2017 la crescita del PIL è aumentata visibilmente, sospinta dalla favorevole congiuntura mondiale, dalla politica monetaria dell'eurozona»: quindi da fattori esogeni. Subito dopo scrivevano che «le prospettive restano favorevoli anche per il 2018, anno in cui si prevede una crescita dell'1,5 per cento». Peccato che poi l'Istat abbia certificato che il PIL del 2018 è cresciuto dello 0,9 per cento, altro che 1,5 per cento. Questo a proposito di chi punta l'indice oggi sulle previsioni sbagliate. Ma non finisce qui, perché sempre Gentiloni Silveri e Padoan aggiungevano quanto segue: «Va tuttavia sottolineato che a livello globale sono presenti dei rischi legati a paventate politiche protezionistiche e all'apprezzamento dell'euro. (...) L'andamento del PIL è previsto rallentare lievemente nei prossimi anni, in linea con le aspettative sul ciclo economico internazionale». Voi stessi sapevate che era in atto un rallentamento e che le vostre politiche sarebbero risultate del tutto inefficaci nel tentativo di contrastarlo. Quanto poi alla critica sugli investimenti che non ripartono, ebbene qui - mi rivolgo sempre ai colleghi del PD - da parte vostra c'è anche un po' di faccia tosta. Scusatemi se utilizzo sempre il vostro Documento di economia e finanza del 26 aprile 2018, ma proprio lì scrivevate che «gli investimenti pubblici continuano a risentire della forte riduzione degli stanziamenti in conto capitale operati negli anni più duri della crisi; per il loro pieno rilancio bisognerà continuare a insistere su più efficienti procedure di progettazione, gestione dei progetti e monitoraggio della spesa». Insomma, il vostro ultimo Documento di economia e finanza ammetteva candidamente che sugli investimenti pubblici i vostri Governi non sono stati in grado di fare nulla. COMINCINI (PD). Leggilo bene! Non lo hai letto bene. PIRRO, relatrice sul disegno di legge n. 1388. Io l'ho letto bene, ve lo siete dimenticato voi. Invece la Ragioneria generale dello Stato, qualche settimana fa, ci ha consegnato dati secondo i quali nel primo semestre del 2019 gli investimenti in conto capitale degli enti locali sono finalmente cresciuti del 17 per cento. Il tutto grazie allo sblocco degli avanzi di gestione, che abbiamo potuto perfezionare grazie a una sentenza della Corte costituzionale, e grazie alla norma della nostra manovra che ha stanziato 400 milioni di euro per opere di messa in sicurezza del territorio nei piccoli Comuni. «Il Sole 24 ORE», un giornale non proprio amico del MoVimento 5 Stelle, ha certificato che queste somme sono già state appaltate al 95 per cento definendolo un "miracolo", soprattutto se si considera - come ha scritto ancora «Il Sole 24 ORE» - che fino a ieri in Italia «servivano mediamente da due a otto anni per passare dal finanziamento al cantiere».
2019-07-23	PD	MancaDaniele	Anche in tale caso a determinare tutto questo sono le percentuali e i tendenziali sui quali vi siete incamminati, per il finanziamento di due misure strutturali. Diciamo la verità, almeno tra di noi: si tratta di misure strutturali. Dunque, contrastare la povertà e provare a modificare la parte previdenziale in deficit, essendo queste misure strutturali, vuol dire costringervi - come vi ha costretto questo assestamento di bilancio - a utilizzare anche i dividendi delle aziende pubbliche più importanti, oltre a quelli della Banca d'Italia, non per produrre investimenti, ma per correggere gli errori di politica economica che voi stessi avete prodotto in questo primo anno di esercizio. Gli utili delle imprese e l'incremento dei dividendi si possono infatti utilizzare. Se però li orientassimo verso gli investimenti, forse produrremmo una misura utile per sostenere la crescita e la competitività economica del Paese. Aggiungiamo dunque questo quadro, che non è solo collocato all'interno di un contesto macroeconomico difficile per l'Europa, come state provando "a vendere". È certamente un contesto difficile, perché situato all'interno di un cambiamento che stanno attraversando la società e l'economia nella sua interezza, anche nella dimensione internazionale. Non esiste solo un fattore di macroeconomia a determinare la virata del Paese verso la recessione. Passare dal più 1,7 per cento del PIL a uno 0,1 da consolidare significa per l'Italia virare verso una stagnazione economica e una recessione dovute prevalentemente alle misure sbagliate che avete presentato in questo primo anno di Governo. Non c'è una misura utile al sostegno alla crescita. In poche parole, stiamo assistendo passivamente a un cambiamento strutturale dell'economia e della società senza alcuna proposta per sostenere l'innovazione, anche della tecnologia, la formazione, l'università e la scuola. Tutto questo avviene senza misure concrete, che - queste sì - insieme al rilancio degli investimenti potrebbero produrre uno choc economico in grado di attribuire qualche segno positivo alla crescita. Avete invece destabilizzato anche le misure che funzionavano, in modo particolare quelle sul sostegno alla competitività delle imprese di Industria 4.0, prima abolendo il superammortamento, poi reintroducendolo per sei mesi. Non esiste un Paese al mondo in cui le imprese non siano nella condizione di fare programmazione certa, perché subentrano provvedimenti incerti ed estemporanei, che prima tolgono, poi rimettono, e fanno errori devastanti perché non tengono conto dei risultati. Continuate a vivere le iniziative economiche come un retaggio del passato, mentre in realtà erano fondamentali per togliere l'Italia dalla bassa crescita e avviarla verso una più consistente. Il superammortamento e tutte le iniziative a sostegno delle imprese economiche hanno prodotto risultati. Eppure, sono state - dico io - consumate all'interno di accordi nella maggioranza: prima si è rinunciato al superammortamento e oggi si è costretti a ridurre e congelare un'entità economica rilevante (oltre 1,5 miliardi) che avrebbe dovuto essere utilizzata per il sostegno alla competitività, all'innovazione e alla ricerca. Cambiate strada perché, senza un cambio di rotta a trecentosessanta gradi di nuove politiche economiche - questo sì - il Paese non crescerà. E non è dato oggi conoscere come si fa a generare nuova occupazione e nuovo lavoro senza investimenti nel sapere, nell'istruzione, nella ricerca e nell'innovazione. Come si fa a generare crescita tenendo bloccate opere pubbliche? In questo Paese sono bloccati cantieri per oltre 49 miliardi di euro. Come si fa a pensare di mettere un segno positivo vicino a una stagnazione evidente dell'economia senza un rilancio strutturale degli investimenti? In conclusione, signor Presidente, questa manovra, a proposito d'innovazione nelle terminologie, che ha introdotto il cambiamento e l'innovazione costante, è purtroppo un brutto ritorno al passato, che ci costringe a correggere - con i 7,6 miliardi di euro - i vostri limiti, i vostri errori e il costo di una politica sovranista inadeguata in Europa e fallimentare in Italia.
2019-07-23	PD	MancaDaniele	Le vostre politiche economiche e sociali hanno determinato insicurezza, incertezza; hanno prodotto, nel rapporto tra l'Italia e l'Europa, un isolamento che purtroppo si scarica negativamente sulle famiglie e sulle imprese. Il primo risultato - come è certificato dall'Istat - è determinato dalla contrazione dei consumi e da una rilevante riduzione di investimenti nel settore delle imprese e dell'economia.
2019-07-23	PD	MancaDaniele	Signor Presidente, onorevoli colleghi, rappresentanti del Governo, pur nel solco delle norme di contabilità che hanno modificato i titoli dei provvedimenti, a nostro avviso siamo in presenza di una vera manovra correttiva di bilancio: se teniamo insieme il decreto-legge n. 61 del 2019 con assestamento di bilancio, sia per entità (una correzione di 7,6 miliardi di euro) sia per qualità, per merito, per necessità, notiamo che avete avviato un conflitto con l'Europa per poi ripiegare a miti consigli, purtroppo onerosi a carico delle famiglie e delle imprese italiane. Tutto questo vi ha costretto a una manovra correttiva, che non volete definire come tale, ponendovi dietro a una furba sollecitazione di comunicazione, di propaganda, che vi appartiene e vi accompagna in questo primo anno di Governo. Tuttavia - a nostro avviso - siamo in presenza di una prima reale ricaduta del fallimento delle vostre politiche economiche e sociali del primo anno di Governo.
2019-07-23	PD	MisianiAntonio	Come impedirete che i cittadini italiani si trovino l'IVA dal 22 al 25,2 per cento e dal 10 al 13 per cento, quando andranno a fare la spesa, dal 1° gennaio 2020? Altro che flat tax, altro che riduzione del cuneo fiscale, altro che promesse sul bollo auto e sul canone Rai, come ci è toccato sentire in questi giorni! La verità è che andiamo verso l'autunno fragili dal punto di vista economico-finanziario, con un Paese in stagnazione, in cui la cassa integrazione straordinaria è raddoppiata; con un Paese che è un osservato speciale in Europa e nei mercati finanziari internazionali. Infatti, lo spread è sceso (ed è un bene), ma oggi purtroppo, a differenza di un anno fa, è molto ma molto superiore allo spread della Spagna, del Portogallo e di Paesi che erano più fragili di noi in passato. Il Governo, di fronte a questi nodi, è completamente paralizzato: è diviso sull'autonomia, sul salario minimo, sulla riforma fiscale; è diviso su tutti i principali dossier di politica economica che sono sul tavolo del Presidente del Consiglio. Vorremmo sapere chi decide su queste cose. Abbiamo letto che il presidente del consiglio Conte ha convocato l'ennesimo incontro con le parti sociali. Il dialogo con i sindacati e con le organizzazioni d'impresa è un bene, ma mettete ordine al vostro interno, altrimenti qui nessuno ci capisce più niente: nessuno capisce chi decide, quali sono le priorità, che cosa avete intenzione di fare; non tra dieci anni, ma tra due mesi, quando dovrete presentare la manovra di bilancio per il prossimo anno. Non esistono bacchette magiche. Siamo in una condizione difficile e nessuno lo sottovaluta, ma esistono una rotta diversa e scelte diverse dal punto di vista della politica economica e sociale; ve le abbiamo indicate, continueremo a farlo nei prossimi mesi, perché abbiamo a cuore il futuro del nostro Paese. Esiste una rotta diversa, possiamo e dobbiamo imboccarla per il bene dell'Italia.
2019-07-23	PD	MisianiAntonio	Oggi il Fondo monetario internazionale ci ha detto due cose. La prima è che la crescita nel 2019 è completamente ferma: + 0,1 per cento; è la stessa cifra che hanno dato la Banca d'Italia e l'Ufficio parlamentare di bilancio. La seconda cosa che ci dice il Fondo monetario è che il divario della nostra crescita rispetto al resto della zona euro si sta allargando: era di 0,7 punti nel 2017, è salito ad un punto nel 2018 e salirà ad 1,2 punti quest'anno. Crescevamo meno degli altri anche prima, ma questo divario si sta allargando: è raddoppiato nel giro di due anni. Questo fatto chiama in causa la vostra politica economica, perché tutte le economie stanno rallentando, ma quella italiana si è fermata e il divario con il resto d'Europa si è allargato. Questo è legato ad una politica economica, come quella che avete messo in campo, tutta concentrata sul presente, sulle spese assistenziali per il consenso immediato, sulle elezioni immediatamente successive, e si è totalmente disinteressata del futuro di questo Paese. Infatti, non ha investito sulla scuola e sulla ricerca; si è disinteressata dei giovani e degli investimenti; non ha affrontato il tema del recupero dell'evasione fiscale, che è la chiave per ridurre stabilmente le tasse; ha fatto diciassette condoni fiscali per raccogliere consenso immediato nel Paese. Questi nodi, signor Presidente, stanno venendo al pettine uno dietro l'altro, e a poco sono serviti i decreti-legge sblocca cantieri e crescita per invertire questa situazione.
2019-07-24	FI	CraxiStefaniaGabriellaAnastasia	Allo stato registriamo solo contraddizioni, una retorica stantia, intrisa di moralismo e fiumi di ipocrisia. È però nostro compito e responsabilità, signor Presidente, elevare il dibattito dalle miserie della cronaca. Infatti, se facessimo per una volta tesoro della lezione della storia, utilizzeremmo questa circostanza come un'occasione utile, non per abbandonarci a grida spagnolesche, ma per una riflessione sul ruolo, sulla funzione e sull'autonomia della politica e per chiederci come coltivare e difendere veramente l'interesse nazionale in uno scenario globale complesso che, in presenza di un'Europa debole, incapace di riformare e riformarsi, vede l'Italia e la nostra politica - tutta - ancor più esposta e vulnerabile.
2019-07-24	PD	RampiRoberto	Signor Presidente, intervengo doverosamente dai banchi del mio Gruppo perché questo è un intervento politico con cui si vuole esprimere la posizione del nostro Gruppo sul provvedimento in esame. La nostra non può che essere una posizione che guarda alle luci e alle ombre e lo fa, però, non con quella bellezza che - a volte - le luci e le ombre possono avere nell'arte o nel cinema: in questo caso sarebbe meglio illuminare un po' di più. Noi spingeremo con tutte le forze perché, in futuro, si accendano molte più luci e riflettori su questo settore che è cruciale per il Paese. Perché ci teniamo? Vorrei partire da qui. L'ho detto all'inizio della discussione. La cultura è una parola di cui a volte si abusa un po' e, allora, bisogna dire cosa significa. Il settore di chi lavora in questo campo è fondamentale per l'Italia, perché è un rilevantissimo settore economico e rappresenta sicuramente uno dei nostri punti di forza. Un Ministro dello sviluppo economico dovrebbe guardare a questo settore come una sua priorità. È inoltre un settore fondamentale per la democrazia, perché la democrazia funziona se c'è cultura diffusa, che si impara non solo sui banchi della scuola (sicuramente lì c'è, per un periodo importantissimo della vita, e bisognerebbe essercene molta di più, in quanto è un settore su cui bisogna investire): la cultura diffusa si realizza se si legge di più, se si vedono più film, se si partecipa a più concerti e se ci sono luoghi di aggregazione. Questo è per noi un tema fondamentale, su cui abbiamo speso veramente moltissime energie nella scorsa legislatura. Ricordo che avevamo rimosso quell'abitudine, presente - non sempre, ma molto spesso - nella storia repubblicana che vede la cultura essere un settore marginale quando si forma un Governo. Si tratta di un'abitudine che in parte è tornata. Noi ricordiamo - in negativo, purtroppo - che, in occasione del suo discorso d'insediamento, il Presidente del Consiglio non dette rilevanza a questi temi. Inoltre, dobbiamo dirglielo, signor Ministro, siamo preoccupati che i due Vice Premier, i due azionisti di maggioranza di questo Governo, che spesso intervengono su tutto (e che qualche volta farebbero meglio a non intervenire su alcuni temi, perché sinceramente sarebbe meglio per tutti), sulle tematiche riguardanti il suo settore invece non intervengono mai. Io non sono in grado di individuare la posizione di una delle due forze di maggioranza - segnatamente, la Lega Nord - sui temi della cultura. Non sono in grado di dire né se sono d'accordo, né se non lo sono, perché in tanti anni, ascoltandoli prima come opposizione e, oggi, come forza di Governo, non ho individuato una linea politica. Devo dire che oggi è invece emersa la situazione, che ho stigmatizzato, di una linea politica, prevalente soprattutto sul tema delle fondazioni lirico-sinfoniche, che assomiglia di più a quella che avevamo noi quando eravamo al Governo rispetto all'altra forza di Governo. Chi è andato al Governo ha assunto questa posizione, pur se tra i banchi di quella forza oggi qualcuno si è comportato come se fosse ancora all'opposizione. Ci sono numerosi emendamenti; certo, sono stati ritirati, ma se uno li prende e li legge tutti in fila si accorge che tra l'altro assomigliano a quelli di altri Gruppi dell'opposizione e ne fa discendere un dato politico. Luci e ombre; noi ci aspettiamo di più. Dopo un anno di Governo siamo convinti che sia maturo il tempo di intervenire in maniera significativa sul settore, investendo risorse importanti sul cinema, perché ci sono Paesi ai nostri confini che rischiano di scipparci quella che è la nostra peculiarità, non solo perché l'Italia è un posto straordinario per girare film per sua natura, per come ce la siamo trovata, per come l'hanno conformata gli eventi della storia geologica e per i grandi artisti del Cinquecento, dell'Ottocento e del Novecento, che ci hanno regalato delle location inimitabili, ma perché noi abbiamo degli artisti e degli artigiani straordinari premiati a livello mondiale. È su questo che dobbiamo investire perché non è possibile che siano altri Paesi che si portano da loro le produzioni cinematografiche. Siamo sostanzialmente d'accordo con gran parte degli interventi contenuti nel provvedimento sulle fondazioni lirico-sinfoniche. Abbiamo tentato di migliorarlo: siamo stati noi, ad esempio, ad introdurre i teatri di tradizione. È un provvedimento molto importante, ma vogliamo un intervento significativo e abbiamo provato anche a proporne uno, che riprenderemo, sui lavoratori del settore. Chi lavora infatti in questo settore ha una condizione peculiare, ha un elemento di discontinuità lavorativa che è ordinario e fa parte delle caratteristiche del lavoro. La discontinuità lavorativa non deve diventare tuttavia precarietà lavorativa; sono due temi diversi e questo ha fondamentalmente a che fare con aspetti economici, di tutela pensionistica e di sicurezza sul lavoro. Se c'è continuità pensionistica e di sicurezza sul lavoro insieme ad una copertura economica dei periodi non lavorati, allora noi davvero trasformiamo non a parole, non scrivendolo da qualche parte, la discontinuità in tutela e combattiamo il precariato. Non stiamo parlando di un settore in cui si può pensare che una persona viene semplicemente assunta come in un altro settore; non sarà mai così per un attore, per un musicista o per chi lavora in campo artistico. Ciò non significa però condannarlo alla precarietà o, peggio ancora, ad essere quasi un amatore. È risaputo infatti che chi lavora nel settore si sente poi chiedere quale lavoro svolge davvero, considerando la sua attività come un hobby da svolgere magari anche gratuitamente. Ripeto allora che nel provvedimento sono presenti luci e ombre. Siamo soddisfatti di alcuni emendamenti che sono stati recepiti e abbiamo tentato di proporne altri e di più nel settore della musica. C'è un tema annoso, sul quale abbiamo cercato di trovare una soluzione condivisa, che riguarda il lavoro sullo spettacolo dal vivo. Siamo convinti che la svolta che deve avvenire nelle prossime settimane e nei prossimi mesi con il decreto sullo spettacolo dal vivo, che credo finalmente arriverà al Senato, sia quella di affrontare pienamente questi temi. Siamo preoccupati di chi non considera fondamentale il tema al nostro esame, vorremmo che le ore di lavoro in Commissione al riguardo fossero maggiori. Vorremmo che il Parlamento italiano fosse grande protagonista di queste tematiche perché non ci possiamo riempire la bocca della parola «cultura», fare dichiarazioni sulla bellezza dell'Italia e poi non essere efficaci e coerenti. Le faccio solo un esempio, Ministro, mi tocca farglielo; non ci siamo dimenticati della Convenzione di Faro. Non ce ne siamo dimenticati. C'è qualche cosa che non va bene? C'è qualche cosa che dobbiamo correggere? Tutte le volte che vado all'Assemblea parlamentare del Consiglio d'Europa mi chiedono perché il nostro Paese non abbia ancora ratificato la Convenzione di Faro. Lo chiedono anche al capo delegazione che sicuramente non è del mio partito. Siccome vorrei aiutare il collega ad avere una risposta efficace da dare, direi che è venuto il tempo di riprendere il tema. Tutte queste ragioni ci portano verso un voto di astensione, che è un'astensione che va interpretata in una maniera molto chiara. Qualche volta quando ci asteniamo si dice che il Partito Democratico non ha una posizione definita: no, il Partito Democratico ha una posizione molto chiara. La nostra è un'astensione che vede il positivo e che vuole sostenerlo, perché noi non faremo mai opposizione contro il Paese, non faremo mai opposizione contro chi lavora in questo settore. Quindi se c'è solo un elemento utile - e ce n'è più di uno - in un provvedimento noi lo sosteniamo, ma la nostra è un'astensione che dice anche tutto quello che manca e che noi saremo forti nell'incalzare il Governo su quello che manca, perché la nostra cortesia e la nostra dolcezza non devono mai essere scambiate per debolezza.
2019-07-25	FI	AimiEnrico	Nell'interrogazione, signor Ministro, io le ho chiesto quale sia lo stato dei fatti rispetto agli accordi con i Paesi dai quali partono questi clandestini e, ancora, come il Governo intenda affrontare il problema della crescita economica e infrastrutturale dell'Africa, ricordando quello che ha fatto la Cina. Avremo a disposizione il Fondo europeo per lo sviluppo sostenibile, quello della Commissione europea, la Banca europea degli investimenti, la Banca europea per la ricostruzione e lo sviluppo, le casse europee facenti parti del long term investors club. Da ultimo, le ho chiesto quali sono i rapporti diplomatici con il resto d'Europa in tema di immigrazione.
2019-07-25	FI	AimiEnrico	Signor Ministro, la ringrazio per la sua cortese risposta, che mi lascia - e credo di poter parlare anche a nome dei colleghi - parzialmente insoddisfatto. Noi crediamo che l'Europa, per la verità, non impedisca all'Italia di espellere i migranti. Voglio ricordare che nove su dieci di questi non sono nelle condizioni, sotto il profilo della legalità, di permanere sul nostro territorio. Il contratto che avevamo con la Lega e Fratelli d'Italia, con il centrodestra, prevedeva il fatto di espellere circa 600.000 migranti. Se continuiamo di questo passo, però, dovendo rimanere aderente ai numeri - e la matematica non è un'opinione - vedo che il vituperato Governo di sinistra con il ministro Minniti era arrivato all'espulsione di circa 18 immigrati irregolari ogni giorno, oggi siamo al numero di 13 e se dovessimo arrivare ai numeri che avevamo nel nostro progetto impiegheremmo centoventi anni; mi pare che questo tempo non sia a nostra disposizione e nemmeno degli altri. Abbiamo quindi qualche preoccupazione.
2019-07-25	PD	AlfieriAlessandro	Così, però, non si può andare avanti, perché la cooperazione allo sviluppo è uno degli strumenti principali della politica estera: deve rimanere sotto il suo coordinamento e, al limite, sotto quello del Presidente del Consiglio dei ministri, che è titolare del Comitato interministeriale per la cooperazione allo sviluppo. Lo dico a livello italiano, perché è interesse nostro che si possa, in qualche modo, valorizzare la nostra politica estera al meglio. E lo dico anche a livello europeo, perché i 500 milioni del fondo Africa si inseriscono in una programmazione che anche l'Europa, sta facendo sull'Africa. Non è possibile che si faccia la cooperazione allo sviluppo del Ministero dell'interno.
2019-07-25	PD	GaraviniLaura	È lo stesso stile con il quale il ministro Salvini è stato sottratto dal giudizio di un legittimo processo; un ministro eletto in Calabria, che adesso si vuole fare decadere da senatore calabrese per diventare senatore nel Lazio, scalzando la sua coordinatrice ciociara, quella stessa coordinatrice che, a sua volta, è stata senatrice solo per qualche giorno, essendo subentrata alla collega Bonfrisco, diventata nel frattempo europarlamentare. Un traffico di posti così squallido non si è mai visto, neanche nei tempi più bui della Prima Repubblica.
2019-07-30	FI	FantettiRaffaele	Questo primo passaggio europeo è fondamentale. La stragrande maggioranza degli esercizi pubblici di ristorazione italiana all'estero si trova in Europa; tuttavia, se nella futura legislazione potessimo estendere il concetto anche a livello internazionale, ciò sarebbe molto importante per combattere il cosiddetto italian sounding e per promuovere le tradizioni enogastronomiche italiane.
2019-07-30	FI	GalloneMariaAlessandra	A testimonianza di ciò è sufficiente provare a contare l'altissimo numero di procedure di infrazione ancora pendenti sulle nostre teste e che nessuno dei due Esecutivi è stato in grado di ridurre significativamente, ma noi confidiamo sempre nel Governo del cambiamento. Oggi, poi, con un Governo che ha come priorità quella di tenersi attaccato con lo scotch, abbiamo un'Italia calpestata, derisa e isolata nel contesto europeo, anche alla luce delle votazioni separate per la Presidenza della Commissione europea e che ancora non è riuscita a produrre una candidatura autorevole per un ruolo di Vice Presidenza della Commissione europea, che Forza Italia auspica fortemente per l'Italia, perché non avere neanche una Vice Presidenza sarebbe un'umiliazione che il nostro Paese francamente non merita. D'altronde, le recenti elezioni europee ci hanno consegnato uno scenario in cui le attuali forze di maggioranza sono e saranno assolutamente irrilevanti nel prossimo Parlamento. Tornando al tema dei nostri lavori, i distinti documenti in esame fotografano quanto è stato fatto e cosa l'Italia vorrebbe fare in Europa l'anno prossimo; un complesso articolato di norme all'apparenza generiche, che andrà invece a incidere concretamente, in maniera consistente e vincolante, sulle nostre attività economiche e sociali e, quindi, sulla vita dei nostri enti, delle nostre imprese e, a cascata, dei cittadini italiani tutti. Ci saremmo quindi aspettati un po' più di coraggio nell'apportare osservazioni e suggerimenti, soprattutto in tema ambientale, per realizzare quel new green deal efficiente ed efficace, alla luce del nostro essere tra i Paesi più preparati e più attivi in tema ambientale, nonostante la lentezza e la scarsa lungimiranza del Ministero e di questo Governo. Ciò avviene perché la viviamo dal punto di vista delle imposizioni e non dei benefici. Il lavoro di recepimento adeguato alle differenze tra Paese e Paese dovrebbe e deve essere il lavoro centrale del nostro Governo nelle interlocuzioni. Non abbiamo dubbi sul fatto che l'Unione europea sia necessaria - ha portato pace, stabilità e benessere - ma non può essere percepita esclusivamente come sistema di sole regole asettiche, come limitazione delle azioni dei Paesi membri che crea iniquità, bensì come una turbina per innestare un'accelerazione al motore economico e sociale di ogni singolo Stato. I dati e le statistiche parlano chiaro. Troppo spesso, anche da noi, l'Europa viene percepita come un'istituzione lontana, come altro da noi, mentre, al contrario, dovremmo sentirla come madre di ogni Stato e aggregatrice. Dobbiamo sempre tener ben presente la centralità della legge di delegazione, in quanto è costituita da una moltitudine di deleghe legislative che il Parlamento cede, trasferisce al Governo per adeguare l'impianto normativo agli atti europei. La normativa europea diventerà quindi legge in Italia e andrà a incidere su molti - forse troppi - settori, ma soprattutto - come dicevo - sulla vita quotidiana di tutto il sistema Paese. Ricordo a me stessa e a quest'Assemblea che in questo testo vi sono direttive che disciplinano, tra le altre cose: meccanismi di risoluzione delle controversie in materia fiscale, riduzione delle emissioni, attuazione dell'accordo sul lavoro nel settore della pesca, lotta alle frodi lesive degli interessi finanziari dell'Unione mediante il diritto penale, gestione dei rifiuti e quant'altro. A proposito della gestione dei rifiuti, non torno ancora una volta sulla questione dell' end of waste e della necessità di fare presto, presto, presto. È infatti ancora bloccato il riciclo dei rifiuti inerti da costruzione e demolizione, di pneumatici fuori uso, dei rifiuti da spazzamento stradale, dei RAEE, degli olii, dei grassi animali e vegetali, del tetrapak e di molto altro. Come vedete, stiamo parlando di temi centrali: giustizia, ambiente, industria, salute, economia, agricoltura, pesca. Milioni di italiani dovrebbero fare necessariamente i conti con queste nuove disposizioni. Tale è l'impatto di queste norme che si rende quanto mai indispensabile la celere individuazione di modelli che rendano possibile anticipare ex ante l'impatto di tale legislazione sul tessuto socioeconomico che lo subisce. È auspicabile, inoltre, che vi sia una decisa semplificazione nell' iter di formulazione delle direttive, perché la contemporaneità richiede risposte serie, in tempi brevi, alle sfide che il mondo ci impone. Forza Italia - lo sapete - è intimamente europeista e, quindi, è per noi impensabile votare in contrasto a direttive europee. È tuttavia giunto il tempo che cessi il ruolo di mero recepitore di decisioni altrui. Dobbiamo e possiamo essere più incisivi nella fase di elaborazione delle direttive, prevedendo un maggior coinvolgimento di associazioni di categoria, di parti sociali e, più in generale, di tutti gli attori interessati. È per questo che noi chiedevamo non soltanto il coinvolgimento dello Stato e delle Regioni, ma anche la partecipazione dei Comuni alle riunioni. Dobbiamo fare ciò per avere una negoziazione in sede comunitaria realistica, finalizzata a uno scopo, che deve essere quello del bene comune della nostra Nazione. È da questo tipo di meccanismi che l'Unione europea dovrebbe ripartire; da quello spirito iniziale che poneva il focus sui benefici da portare ai propri cittadini e non dall'essere un super Stato, che tende a regolare ogni aspetto della produzione e della vita. L'Italia, Paese fondatore, deve recuperare il ruolo centrale che le è stato assegnato dalla storia e anche dalla geografia, e non soltanto nei casi negativi dovuti alla sua collocazione al centro del Mediterraneo. Per noi questo percorso virtuoso dovrebbe iniziare smettendola di accusare l'Europa di tutte le nefandezze possibili. Lo abbiamo detto più volte: questa Europa non è perfetta, ma certamente rappresenta l'unica possibilità che abbiamo per contare qualcosa in un mondo dominato da giganti, quali gli Stati Uniti, la Cina e la Russia. Dobbiamo e possiamo incidere di più, ma per farlo è indispensabile regolarizzare i nostri rapporti con i partner comunitari, distendendo le relazioni, che oggi sono troppo tese con tutti. Si deve stravolgere il paradigma attualmente in voga e riprendere una normale dialettica politica, che deve necessariamente lasciare spazio a una più ampia condivisione di tutto ciò che riguarda l'Italia. Si deve rendere tale negoziazione in Europa pienamente legittimata e interamente funzionale, affinché le direttive vengano preventivamente costruite insieme e condivise e soprattutto adattate alle caratteristiche economiche e sociali di ogni Paese, per diventare indirizzi migliorativi e non penalizzanti; un protagonismo fertile, caratterizzato non da pericolosi atteggiamenti muscolari, ma da una seria e strutturata proposta politica, manifestata con una dialettica adeguata, per rendere la negoziazione in Europa pienamente legittimata, più forte, e far valere l'importanza delle differenze e valorizzare le nostre specificità. Per quanto espresso in questo mio intervento, con il rinnovato auspicio che le direttive europee derivino sempre più dal dialogo e dalla condivisione, nella precisa consapevolezza che l'Europa è formata da Stati con proprie caratteristiche peculiari, che devono essere rispettate, e con l'auspicio che l'Italia torni a essere protagonista, dichiaro il voto di astensione del Gruppo Forza Italia sulla votazione sul disegno di legge di delegazione europea e il voto contrario sulla relazione consuntiva e su quella programmatica.
2019-07-30	FI	GalloneMariaAlessandra	Signor Presidente, non ho ritirato questo emendamento, che si può dire sia il mio emendamento del cuore, perché rimanga sempre traccia di quella che dovrebbe essere la situazione ottimale nelle more del recepimento della Direttiva europea, che prevede l'emanazione dei decreti end of waste che passano dalle Regioni e dalle Province in capo allo Stato e che ancora faticano ad essere emanati. L'ho mantenuto nonostante sulla questione sia stato messo finalmente un tassello all'interno del provvedimento al nostro esame, sottoscritto da tutte le forze parlamentari. È quello che citava il collega Briziarelli nel suo intervento in discussione generale e che dovrebbe permettere almeno agli impianti già autorizzati di non essere bloccati dalla paradossale norma inserita nel cosiddetto sblocca cantieri, che prevedeva che gli impianti dovessero dimostrare di funzionare secondo i criteri di un decreto risalente al 1998, senza tener conto, quindi, delle innovazioni tecnologiche sopravvenute, e che per fortuna farà tirare un sospiro di sollievo alle Regioni e alla Regione Lombardia in particolare. Ciò non mi esime dal chiedere sempre di riprovarci e di fare in modo che nelle more del recepimento della direttiva, gli impianti, anche quelli non autorizzati che stanno aspettando i decreti per poter andare a smaltire rifiuti importanti, possano funzionare. Quando parlo di rifiuti importanti mi riferisco agli pneumatici, mi riferisco alla spazzatura della strada, mi riferisco al biometano: tutti rifiuti che oggi, senza le autorizzazioni, vanno a finire in discarica o negli inceneritori, le tanto vituperate discariche e inceneritori. Visto che l'Europa e il mondo ci chiedono che entro il 2030 il 70 o il 90 per cento dei rifiuti non vadano più in discarica o negli inceneritori ma che siano riciclati per realizzare finalmente la fine della transizione ed arrivare ad un'economia circolare completa, fino a che questo emendamento verrà respinto, questo importante passo non verrà compiuto.
2019-07-30	FI	GalloneMariaAlessandra	Signor Presidente, signori rappresentanti del Governo, colleghi, l'Assemblea è oggi chiamata a esaminare e ad approvare il disegno di legge di delegazione europea e le relative relazioni. È per noi sicuramente l'occasione per confrontare approccio e capacità di iniziativa di due Governi, quello passato e quello attuale. Partiamo dall'azione dell'Esecutivo in carica, che in Europa è riuscito in pochi mesi nella straordinaria impresa di fare peggio, se possibile, del precedente, che già si era caratterizzato per l'inspiegabile quanto inutile scelta di un Alto rappresentante per la politica estera della cui attività credo nessuno di noi abbia notizia da cinque anni a questa parte.
2019-07-30	FI	GiammancoGabriella	Ci sono potenze come gli Stati Uniti, la Russia, la Cina, cui piacerebbe vedere un'Europa debole e divisa, sprovvista delle diverse risorse necessarie per poter svolgere adeguatamente il suo ruolo a livello mondiale. Al contrario, noi di Forza Italia riteniamo necessaria l'unità dei Paesi europei per potere fronteggiare sullo stesso piano queste grandi Nazioni.
2019-07-30	FI	GiammancoGabriella	Confindustria, nel suo recente check-up sul Mezzogiorno, ha lanciato un allarme chiaro: il tasso disoccupazione giovanile al Sud è del 52 per cento, cioè più di un giovane su due non lavora; i disoccupati totali sono 1,5 milioni e molti di più sono gli inattivi. Ha smesso di crescere anche il numero delle imprese attive, rimasto fermo a 1,7 milioni. Sono dati che testimoniano come serva un vero cambio di passo, ma, a più di un anno dall'insediamento dell'attuale Governo, l'Esecutivo non è stato in grado di dare risposte che non siano quelle legate all'assistenzialismo del reddito di cittadinanza. Quello che serve al Mezzogiorno è un programma straordinario di investimenti garantiti da due princìpi: burocrazia zero e fiscalità agevolata. Viviamo in un Paese spaccato che viaggia a due velocità. Il profondo gap tra Sud e Nord è evidente a tutti e la questione meridionale, di fatto, non è stata mai risolta. Viviamo in un Paese in cui il sedicente Governo del cambiamento, che avrebbe dovuto segnare una svolta lavorando allo sviluppo del Meridione, è rimasto immobile, mortificando le speranze di tanti elettori del Sud. Non è un caso se il ministro Savona, che della necessità di fare investimenti mirati ci ha parlato tante volte in Commissione, a un certo punto, forse deluso dall'impossibilità di dare un reale indirizzo alla politica di Governo, abbia rinunciato al Ministero e abbia preferito un altro incarico. Un nodo nevralgico è sicuramente la politica comune della pesca. Qualche settimana fa ho presentato un'interrogazione per chiedere al Governo di ripartire più equamente le quote di pesca del tonno rosso tra le varie realtà operanti in Italia. Il Governo, infatti, ha fortemente penalizzato la Sicilia e, in particolare, la tonnara di Favignana, spingendola a chiudere i battenti. Ciò è inaccettabile, ma fino ad oggi nessuna risposta mi è stata data. Il Governo soprassiede; il Governo non decide; il Governo agisce come con gli innumerevoli dossier sul tavolo. A mio parere, l'Esecutivo dovrebbe impegnarsi maggiormente nella valorizzazione della nostra pesca, senza distinzioni territoriali e senza agevolare l'una o l'altra Regione. Si tratta di un'attività che interessa tantissimi piccoli imprenditori e non ci possono essere figli di un Dio minore. Oggi, finalmente, dopo nove mesi di lavoro in Commissione, arriva in Aula la legge di delegazione europea 2018. Le ragioni del ritardo non sono un mistero: che la politica di questo Governo sia bloccata da veti contrapposti tra le due forze politiche dell'Esecutivo è sotto gli occhi di tutti. La maggioranza gialloverde è divisa su ogni cosa ed è riuscita a discutere anche su un provvedimento che storicamente ha avuto sempre un iter rapido, perché sostanzialmente condiviso tra le varie forze politiche. Invece, si è arrivati a discutere anche su questo. È opportuno evidenziare come l'inaccettabile lunghezza dell'esame parlamentare abbia già fatto aumentare le procedure di infrazione a carico dell'Italia. Siamo passati dalle 59 del 7 giugno 2018 alle 71 del mese di luglio 2019. Averne di più non è sicuramente motivo di vanto, come qualche sedicente sovranista vorrebbe far credere agli italiani. Avere più procedure d'infrazione a carico del nostro Paese significa che stiamo pagando un conto sempre più salato all'Europa e certamente, considerato lo stato dei nostri conti pubblici, non possiamo permettercelo! Doveva essere il Governo del cambiamento, ma è il Governo del peggioramento, anche in tema di migrazione: ancora un nulla di fatto per quanto riguarda la tanto invocata riforma del regolamento di Dublino. Ci sono, poi, addirittura due linee di azione contrapposte nel Governo: quella del ministro Moavero e quella del ministro Salvini, con poca coerenza e credibilità dell'Italia, che sostiene posizioni differenti ai vari tavoli europei. Su quali siano, in questa fase storica, le priorità politiche a livello comunitario penso non ci dovrebbero essere dubbi. La prima è fissare il principio dell'obbligatorietà della redistribuzione dei migranti approdati sul territorio europeo tra tutti - sottolineo tutti - gli Stati membri. Con il Governo gialloverde, però, è prevalso il principio della volontarietà e ogni volta che c'è un'emergenza si apre un ridicolo rimpallo di responsabilità per convincere i singoli Stati ad accogliere anche solo pochi migranti. Si tratta di una non soluzione a un problema che, di fatto, rimane irrisolto. Con questi interminabili tira e molla si fa solo propaganda, si raccoglie qualche voto in più, qualche titolo sui giornali, ma non si va al cuore del problema. La questione migratoria è un fenomeno epocale che non si può pensare di risolvere a suon di slogan : occorre portare l'Europa ad assumere un ruolo più incisivo, sia convincendo gli Stati membri a rivedere Dublino, sia programmando un vero e proprio piano Marshall per l'Africa. Lo diciamo da mesi anche con il nostro presidente Antonio Tajani. Nei confronti dei Paesi africani è necessario uno sforzo maggiore a livello economico, servono investimenti strategici. Lo sviluppo dei Paesi subsahariani costituisce il vero deterrente all'incontrollato flusso di migranti economici verso il nostro Paese: è questa la soluzione. La seconda priorità è la stabilizzazione della Libia. La posizione italiana è troppo ondivaga e confusa. Abbiamo lasciato spazi politici che altri Stati hanno occupato. Serve un impegno maggiore, che però non vediamo. Altra questione cruciale è quella che riguarda il sistema bancario e i risparmiatori: in Commissione il Governo ha respinto, nell'ambito del provvedimento oggi in discussione, un ordine del giorno che lo avrebbe impegnato a garantire il massimo ristoro patrimoniale a coloro che hanno subito perdite a causa dei dissesti bancari, dando seguito alla sentenza di primo grado del Tribunale dell'Unione europea su Banca Tercas. Francamente non abbiamo capito questo no secco al mio ordine del giorno. Abbiamo sempre criticato il rigore della Commissione europea nell'applicare meccanicamente regole complesse sui conti pubblici e abbiamo anche stigmatizzato lo stesso rigore nella gestione delle crisi bancarie, che ha messo in difficoltà - anzi in ginocchio - i nostri istituti di credito e prodotto a cascata pesanti perdite patrimoniali per molti risparmiatori. Ora che una sentenza ha riconosciuto le buone ragioni dell'Italia, francamente il Governo avrebbe potuto agire di conseguenza e non l'ha fatto, avrebbe potuto dire la sua e non l'ha fatto. In tutta onestà, a questo punto viene da pensare che si dichiari solo a parole di voler contrastare i burocrati di Bruxelles, ma poi, quando si tratta di agire, si ritorna all'accettazione incondizionata di quanto ci chiede Bruxelles. In conclusione sono tante, anche troppe, le critiche che facciamo alla politica con cui il Governo sta gestendo il ruolo dell'Italia in Europa, ma, per amore nei confronti del nostro Paese, sul provvedimento in esame ci asterremo. Concludendo, una raccomandazione è d'obbligo: si faccia in modo che prevalga l'arte dei negoziati e della diplomazia, si dia maggiore spazio alla competenza e al buon senso, si dica no ad inutili e sterili prove di forza: solo così il processo di integrazione europea potrà compiersi davvero ed essere opportunità di nuovo sviluppo e crescita per il nostro Paese.
2019-07-30	FI	ModenaFiammetta	Allora - parliamo non del disegno di legge delega, ma della relazione programmatica, che ritengo anche più importante, perché contiene ciò che il Governo vuole fare nei confronti dell'Europa e, quindi, si tratta della cosa più rilevante in termini di sguardo che deve essere dato - a questo punto il cuore del programma dovrebbe essere questo. Naturalmente non se ne parla oggi, magari perché, a parte chi ha deciso di analizzare le sue questioni di Commissione, abbiamo il dibattito post europeo alle spalle. Colleghi, tra quello che viene detto con riferimento al rapporto con l'Europa e quanto poi è scritto non solo e non tanto nella legge delega - è ormai una sorta di provvedimento omnibus - ma soprattutto nella parte della relazione programmatica, c'è un abisso, che potete verificare se andate a vedere anche in modo superficiale. Giustamente qualcuno ha fatto notare che alcune parti della relazione programmatica sono state copiate, o comunque sono abbastanza simili a quelle redatte dal Governo precedente. Ci siamo trovati di fronte a un impatto di parole molto netto, sempre con la questione dell'Europa, a partire dall'immigrazione, mentre - poi - nei fatti non c'è uno sforzo programmatico vero e mi riferisco non tanto a noi contro l'Europa, quanto piuttosto a ciò che noi vogliamo delineare come impostazione programmatica nei confronti dell'Europa. Credo sia questo il problema che emerge dalla discussione di oggi e dagli atti che esaminiamo, perché l'oggetto non viene colto nelle questioni più rilevanti che sicuramente ci dovrebbero caratterizzare. Da qui - ad esempio - nella parte della politica estera emergono quello che ha detto prima il collega Pellegrini e quanto invece è scritto nella relazione programmatica, che, seguendo le logiche, ci vede più concentrati nei confronti dell'Africa, abbastanza incerti sul Venezuela - è scritto nero su bianco - e attenti - per carità - alla parte relativa alle Nazioni Unite, ma sempre in modo estremamente sfumato. Non si mettono invece in evidenza - e questo mi colpisce, perché è una cosa che le forze di maggioranza avrebbero forse dovuto approfondire - alcuni temi rilevanti come la protezione civile europea. Giustamente il collega Balboni ha sottolineato alcune carenze sostanziali del concetto della procura europea, che ha natura finanziaria, ma, a mio avviso, è un'occasione persa la parte, di cui si parla, ma senza essere sviluppata, della protezione civile, che a noi sicuramente interessa. In sintesi - vado a concludere - a mio avviso occorre mettere in collegamento quello che si dichiara con ciò che si scrive, perché quello che si scrive negli atti rimane, mentre quanto si dichiara può essere sempre smentito.
2019-07-30	FI	ModenaFiammetta	La relazione però è rimasta con i contenuti che a me fa piacere discutere in questa sede. Il punto fondamentale, ripreso anche dalla relatrice, senatrice Giannuzzi, è la parte introduttiva proprio a firma dell'allora ministro Savona, in cui si dice che il problema di fondo è che, a fronte di un'Europa che ha una struttura normativa tale da poter essere equiparata a uno Stato vero e proprio, non esistono le strutture che facciano dell'Europa uno Stato o una federazione di Stati.
2019-07-30	FdI	BalboniAlberto	Signor Presidente, rappresentanti del Governo, onorevoli colleghi, anche con questa legge di delegazione europea 2018 prosegue l'inarrestabile cessione di sovranità nazionale all'Europa. Mi riferisco in particolare agli articoli 3 e 4 del disegno di legge, ossia quelli di competenza della Commissione giustizia, di cui faccio parte, e in particolare mi riferisco alla delega al Governo per l'adeguamento della normativa nazionale alla istituzione della procura europea, di cui ha appena parlato anche il collega Grasso.
2019-07-30	FdI	FazzolariGiovanbattista	(ore 18,54) ( Segue FAZZOLARI). Ciò vale per tutti tranne che per l'Italia, che non siede ai tavoli nei quali queste decisioni vengono prese, che non si fa sentire, che presenta una relazione programmatica 2019 alla Commissione europea che oserei definire da educande, molto timida e rispettosa. Diciamo che non abbiamo visto la ruspa in questo provvedimento. Fratelli d'Italia nella sua risoluzione, che adesso diventerà emendamento alla risoluzione di maggioranza, ha detto cosa avremmo dovuto fare per farci sentire. Innanzitutto bisogna considerare la natalità come priorità dell'Unione europea e, quindi, come prima voce di spesa nell'Unione europea. Non è così; l'Unione europea non ha tra le sue mille priorità la natalità e noi non l'abbiamo inserita tra le nostre priorità italiane. Ci sono poi i dazi di civiltà nei confronti di quegli Stati che non rispettano i nostri standard salariali, ambientali e sociali per evitare un dumping sociale in Europa. L'euro poi è un problema perché arricchisce i tedeschi e impoverisce gli italiani. Non lo dico io, ma i tedeschi, che hanno fatto uno studio accurato e dettagliato. Di solito sono bravi a fare queste cose e hanno certificato che in vent'anni, grazie all'euro, i tedeschi hanno guadagnato 23.000 euro e gli italiani ne hanno persi 75.000. A fronte di ciò, ci saremmo aspettati un dibattito molto acceso. Fratelli d'Italia ne parla chiaramente dicendo che, visto che l'euro avvantaggia qualcuno e svantaggia altri, all'interno dei meccanismi della dell'Unione europea ce ne devono essere alcuni di compensazione tra chi guadagna e chi perde. Un meccanismo di compensazione, ad esempio, potrebbe essere quello di investimenti tramite la BEI, la BCE o il bilancio europeo per opere infrastrutturali negli Stati dell'Unione che con l'euro ci rimettono. Si potrebbe anche chiedere che l'intera Unione europea esca dalla follia del global compact per l'immigrazione, il programma ONU che vorrebbe una immigrazione illimitata in Europa, su cui Fratelli d'Italia si è battuta e su cui vorremmo che l'intera Unione europea prendesse posizione. Nei trattati dell'Unione europea si potrebbero inserire, inoltre, le nostre radici classiche e cristiane come fondamento dell'identità europea. Non c'è nulla di tutto questo, ma ci sono solamente delle piccole osservazioni, che avrebbe potuto fare pure il Governo precedente. Capisco dunque l'imbarazzo della Lega, quando dice che almeno è un piccolo passo avanti rispetto al passato. Forse è così, ma sicuramente ci troviamo in una situazione molto anomala, nella quale il principale partito di maggioranza, il MoVimento 5 Stelle, ha votato a favore della nomina del Presidente della Commissione europea, insieme al PD, al Partito popolare e alle forze europeiste, mentre la Lega ha votato contro, insieme alle forze euroscettiche, tra le quali Fratelli d'Italia. Ovviamente non è normale che un Governo si presenti ad un appuntamento fondamentale, come quello della nomina del Presidente della Commissione europea, non avendo una posizione. Il Governo italiano è a favore di questa Commissione o è contro, visto che un partito ha votato a favore e un partito ha votato contro? Così non andiamo molto lontano. Abbiamo però fatto grandi passi avanti rispetto ai Governi di sinistra e questo, con onestà intellettuale, va riconosciuto, anche perché non era difficile fare meglio in Europa di un Governo che era al servizio delle potenze straniere. Può sembrare un'affermazione forte, ma mi sarei aspettato ci fosse un grande scandalo oggi in Aula, che invece non c'è stato. Allora raccontiamo noi di Fratelli d'Italia questa vergogna, che è apparsa ieri sui giornali, e cioè che il nostro sottosegretario alla Presidenza del Consiglio - dico «nostro» perché italiano - durante i Governi Renzi e Gentiloni Silveri, Sandro Gozi, dopo aver ricoperto questo incarico, in base al quale avrebbe dovuto difendere gli interessi italiani in Europa e presso la Commissione europea, prima è stato candidato nelle liste di En Marche, con Macron, al Parlamento europeo - che ricordo essere delle liste bloccate, per cui non serve la preferenza, ma solamente il plauso del capobastone - e, come abbiamo appreso ieri, è stato addirittura nominato nel Governo francese con il medesimo incarico che ricopriva nel Governo italiano e cioè quello di responsabile delle politiche europee per la Francia. La domanda dovrebbe dunque sorgere spontanea a tutti: come mai chi andava a sbattere i pugni sui tavoli per difendere gli interessi italiani, contro gli interessi francesi, il giorno dopo viene premiato dal Governo francese? In Italia, nella legge anticorruzione, ciò corrisponde ad una fattispecie ben precisa ed è il divieto di pantouflage, ovvero il divieto delle porte girevoli, che vieta a chi ricopre funzioni pubbliche di essere il giorno dopo al soldo di chi trattava con il Governo italiano. Invece abbiamo il nostro rappresentante nei tavoli europei, che adesso abbiamo scoperto essere al soldo dei francesi e questo è uno schifo, che dovrebbe indignare non sono i patrioti di Fratelli d'Italia, ma chiunque abbia a cuore la Nazione.
2019-07-30	FdI	FazzolariGiovanbattista	La seconda priorità riguarda quelli che, nella comunicazione, vengono chiamati dazi di civiltà. L'Europa, giustamente, ha normative molto rigide e severe in ambito sociale, di tutela del lavoratore e dell'ambiente, ma se apriamo in modo indiscriminato i confini europei a merci che provengono da Stati che non rispettano le nostre stesse leggi avremo una concorrenza sleale da parte dei prodotti provenienti dal di fuori dell'Unione europea nei confronti di quelli prodotti in Europa. In tal modo o si creerà un dumping sociale in Europa, che per rimanere concorrenziale dovrà abbassare i propri standard, oppure si metteranno in grande difficoltà i nostri produttori e le nostre imprese. Si parla quindi di dazi di civiltà all'ingresso dei prodotti, per non creare questa difficoltà. Un'altra priorità riguarda l'euro. Al di là dell'idea che ognuno di noi ha sulla moneta unica, è un dato di fatto che nell'eurozona essa comporta delle storture tra i diversi Paesi europei. Un recente studio, fatto da un prestigioso think tank tedesco, ha dimostrato che, nell'arco dei vent'anni di vita dell'euro ogni tedesco ha guadagnato 23.000 euro solo grazie all'esistenza della moneta unica, mentre ogni italiano ha perso 75.000 euro. Queste sono delle evidenze, a prescindere dalle opinioni di ognuno di noi. Quindi, anche senza mettere in discussione l'euro, si potrebbe ragionare su un meccanismo di compensazione, all'interno dell'Unione europea, tra gli Stati che traggono giovamento dalla moneta unica e quelli che ne sono penalizzati, ad esempio prevedendo degli investimenti infrastrutturali, a carico direttamente del bilancio europeo, a favore degli Stati penalizzati. Oltre a questo, proponiamo di dichiarare l'Unione europea fuori dal contesto del global compact ONU per l'immigrazione. Questo dibattito è stato molto sentito negli ultimi tempi, ma ha anche diviso l'Europa. I confini sono unici e le regole di ingresso dovrebbero essere comuni. Proseguo molto velocemente. L'emendamento in esame affronta anche il tema del contrasto all'immigrazione illegale. Chiediamo semplicemente che, per contrastare l'immigrazione illegale nel Mediterraneo centrale, l'Unione europea investa le stesse cifre che ha speso sulla rotta balcanica (mi riferisco ai 6 miliardi di euro che sono stati dati dall'Unione europea alla Turchia). L'emendamento in esame propone altresì di rimettere in discussione il bizzarro sistema del franco CFA, in forza del quale le ex colonie francesi versano il 50 per cento del valore delle proprie esportazioni alla Tesoreria francese. Noi chiediamo che questo meccanismo sia sostituito dall'euro CFA, in modo che la Banca centrale europea non chieda il versamento di questi soldi all'Africa, così da dare un aiuto concreto per quest'ultima. Infine, chiediamo di inserire all'interno della Costituzione europea un riferimento alle radici classiche e cristiane dell'Europa. Quelle illustrate ci sembrano questioni più che condivisibili e pertanto speriamo che l'Assemblea si esprima a favore dell'emendamento.
2019-07-30	FdI	FazzolariGiovanbattista	Signor Presidente, oggi discutiamo della legge di delegazione europea 2018. Esaminiamo le relazioni programmatiche e consuntive nel totale disinteresse del Parlamento: i banchi totalmente vuoti ne sono sintomatici. Noi oggi abbiamo fatto i compiti a casa; abbiamo preso la lista di tutto ciò che nel nostro ordinamento non va bene e abbiamo fatto un provvedimento in cui chiediamo al Governo di adeguarlo velocemente alla normativa europea per evitare che l'Unione europea ci bacchetti. Siamo stati molto educati; abbiamo fatto i compiti a casa; lo abbiamo fatto anche per l'assestamento di bilancio: la Commissione ci ha detto di stare entro il 2 per cento come rapporto deficit -PIL e il Governo si è affrettato a rivedere i propri conti per rientrare in questa percentuale. Ciò è avvenuto alla faccia di chi stappava bottiglie di champagne dicendo che il deficit veniva fatto come meglio credeva o di chi diceva che i numerini della Commissione europea non servono e vengono rispettati solamente se non nuocciono agli interessi italiani. Oggi, invece, il Governo ha fatto i compiti a casa e ha fatto esattamente ciò che gli veniva chiesto dalla Commissione europea. È un po' bizzarro per un Governo che doveva far tremare le cancellerie europee e la Commissione europea. Non è successo nulla di tutto ciò. Questo è accaduto come se in Europa andasse tutto bene, ma non è così; non va tutto bene per due motivi. Innanzitutto, non c'è una visione di interesse generale in Europa. Quindi, chi parla di europeismo come se esistesse una stanza nella quale c'è qualcuno che fa il bene dell'Europa si sbaglia perché in Europa ognuno persegue gli interessi del proprio stato nazionale.
2019-07-30	LN	BossiSimone	È certo che se a vegliare per noi in Europa c'è la Mogherini stiamo tranquilli e dormiamo sempre sonni sereni. Forse sarebbe stato meglio scrivere in modo diverso la direttiva oltre che il regolamento che oggi andiamo da approvare.
2019-07-30	LN	BriziarelliLuca	Mi soffermerò solamente sugli articoli che parlano di ambiente: uno dei pilastri di questa legge di delegazione. Non è un caso, forse, che la discussione avvenga oggi: ieri era il giorno del sovrasfruttamento, l' overshoot day, il giorno in cui ci siamo bruciati tutte le risorse di un anno del nostro pianeta. Ebbene, per noi la risposta a questo non è la "ricrescita felice", ma riuscire a invertire la tendenza e a dare risposte e anche questa legge di delegazione è per noi la risposta al richiamo fatto proprio oggi da Luca Parmitano dalla stazione spaziale, nel ricordarci come avanzino i deserti e arretrino i ghiacciai. Noi crediamo che anche con le misure contenute nella legge di delegazione in esame il Governo possa individuare - se così si può dire - la via italiana alla sostenibilità e al raggiungimento di determinati obiettivi che l'Unione europea ci pone, ma che necessariamente il nostro Paese deve declinare in termini di sostenibilità anche economica del sistema Paese. Ciò che noi riteniamo possibile fare. In attesa che l'Europa ci conceda quello che abbiamo chiesto e che sfidiamo gli altri Paesi a fare, escludendo dal calcolo del deficit tutte le risorse che noi riteniamo sia necessario impiegare per combattere i cambiamenti climatici e realizzare effettivamente l'economia circolare, la green economy (perché solo così, facendo di più e consumando di meno, potremmo dare una risposta globale), noi abbiamo già inserito le nostre piccole misure. Penso, ad esempio, alla campagna che intendiamo applicare per i RAEE, la raccolta uno contro zero, in tutte le attività commerciali, perché fintanto che avremo quattro Regioni italiane, il 25 per cento della popolazione, sotto la media, noi il traguardo del 65 per cento a livello europeo, non potremo mai raggiungerlo, fintanto che non sapremo dare una risposta concreta al problema dell' end of waste, non potremo raggiungere i traguardi che tutti condividiamo. Permettetemi allora di concludere il mio intervento proprio dedicando un passaggio al tema dell' end of waste, che da mesi si rimpalla tra un provvedimento e l'altro. Dopo il passaggio positivo, ancorché limitato, compiuto con lo sblocca cantieri che ha riguardato prevalentemente le materie tradizionali, quelle normate fino al 1998, serviva uno sforzo corale per dare una risposta alle centinaia di impianti già presenti che avevano autorizzazioni rilasciate in corso, che trattavano materiali più avanzati, che rischiavano di vedere bloccate attività già in funzione. Ebbene quello sforzo corale c'è stato e credo che l'approvazione all'unanimità in Commissione di un emendamento che fa chiarezza e fa un altro passo nella giusta direzione sia lo spirito che purtroppo gli altri Paesi, come classe dirigente, hanno sempre e noi italiani troppo spesso abbiamo solo in occasione degli eventi sportivi, quando c'è da tifare la Nazionale o quando c'è un momento di cordoglio o di unità, come abbiamo vissuto poco fa ricordando un militare dell'Arma dei carabinieri. È importante che con lo stesso spirito, come classe dirigente del Paese, si seguiti a dare risposta a una comunità che anche sul tema dell'ambiente non può aspettare oltre per farne un'opportunità di crescita sul piano occupazionale ed economico, perché sia un ulteriore volano. Per secoli l'Italia è stata all'avanguardia in tantissimi settori; può continuare ad esserlo anche in questo se, come classe dirigente, sapremo fornire al Paese le risposte che da tempo ci chiede.
2019-07-30	LN	PellegriniEmanuele	Come affermato nella risoluzione, l'impegno italiano in Europa deve essere focalizzato a far mantenere alta l'attenzione sulla sponda Sud del Mediterraneo. Va detto a gran voce: quest'area geografica non può essere relegata ad appendice all'agenda estera europea e non può e non deve passare in secondo piano, scavalcata nell'ordine di importanza da volontà politiche che prevedono l'ulteriore allargamento dell'Unione in favore di altri Stati.
2019-07-30	LN	PellegriniEmanuele	In secondo luogo, una grande area priva di stabilità diventa in poco tempo teatro di guerre per procura, combattute a bassa intensità e indirettamente dalle varie potenze regionali; guerre che vengono combattute a pochi chilometri dai nostri confini, a pochi chilometri dai confini europei e l'Europa non può restare a guardare.
2019-07-30	LN	PellegriniEmanuele	Si tratta di uno Stato che dal 2016 è incappato in una spirale repressiva senza precedenti e che occupa militarmente una parte di uno Stato europeo da oltre 40 anni. Pertanto, nella nostra proposta di risoluzione abbiamo voluto ribadire nero su bianco la contrarietà italiana rispetto alla potenziale adesione della Turchia all'Unione europea. Vanno bene il dialogo, i rapporti commerciali, l'importanza strategica per il controllo dei flussi migratori nella tratta balcanica e il ruolo nei conflitti in Medio Oriente, ma l'Europa è altro. L'Europea è ben altra cosa, o meglio dovrebbe esserlo e su questo l'Italia deve essere ferma.  In conclusione, cari colleghi, sottolineo ancora una volta l'importanza che il nostro Paese deve avere nei confronti del cosiddetto quadrante Sud. È in quest'area, che dal Nord Africa si affaccia sul Sahel dove vivono centinaia di milioni di persone, che l'Unione europea deve sviluppare soluzioni e progetti a lungo termine che possano, da una parte, creare i presupposti per una stabilità politica ed economica dell'area e, dall'altra, invertire il fenomeno migratorio. Questo significa davvero attuare la cooperazione internazionale. Solo così le frontiere europee saranno sicure ed efficaci e solo così l'Europa dimostrerà di non voler lasciare soli l'Italia e gli altri Stati europei che si affacciano sul Mediterraneo.
2019-07-30	LN	PellegriniEmanuele	Solo così l'Europa potrà dimostrare di essere davvero l'Europa dei diritti dei popoli, di tutti i popoli.
2019-07-30	LN	PellegriniEmanuele	Tornando a noi, come dicevo, l'Europa non può restare a guardare ed è per questo che nella nostra proposta di risoluzione chiediamo di tenere alta l'attenzione sul Mediterraneo e contemporaneamente di opporci fermamente a qualsiasi ipotesi di inclusione della Turchia nell'Unione. Le priorità europee in politica estera devono essere la stabilizzazione del Nord Africa, il controllo della migrazione e delle rotte balcaniche, la lotta al terrorismo. Queste sono le priorità, non si può dare spazio al dialogo e all'ipotesi dell'ingresso di uno Stato che continua ripetutamente a compiere azioni illegali nel Mediterraneo orientale e nel Mar Egeo; azioni, tra l'altro, profondamente lesive per i nostri interessi energetici.
2019-07-30	M5S	LaMuraVirginia	La bozza di PNIEC (Piano nazionale integrato per l'energia ed il clima) prevede per un patrimonio immobiliare di oltre 14,5 milioni di edifici pubblici e privati un obiettivo indicativo di risparmio di 5,7 megatep entro il 2030. Sono certa che il Governo migliorerà l'obiettivo atteso anche grazie al contributo delle osservazioni provenienti dalla consultazione pubblica e tecnica effettuata nei mesi scorsi sul sito web del Mise alle raccomandazioni della Commissione europea, ma anche potenziando e rendendo più stabili le misure già messe in campo nell'ultima finanziaria, che ha collegato le azioni di efficientamento energetico con la messa in sicurezza degli edifici. Inoltre, in occasione dell'audizione tenutasi nel giugno 2019 presso le Commissioni riunite ambiente, attività produttive e politiche dell'Unione europea della Camera e congiunte con le Commissioni riunite industria, commercio, turismo, territorio, ambiente, beni ambientali, e politiche dell'Unione europea del Senato, il commissario europeo per l'azione per il clima e l'energia ha sottolineato la rilevanza di una strategia ambiziosa a lungo termine per la transizione dell'Unione europea verso la neutralità climatica da adottare entro il 2020 in vista della Convenzione quadro delle Nazioni Unite. Si tratta di un impegno economico significativo, per il quale la Commissione europea ha proposto di aumentare la quota spesa relativamente al clima al 25 per cento per il bilancio comunitario dal 2021 al 2027 (ovvero, un euro su quattro potrà essere speso per il clima e l'energia pulita); per contro, l'Europarlamento è favorevole a una spesa del 30 per cento. Con questo scenario ambizioso, per l'Italia si prevedrebbe un aumento rispetto all'attuale di 34 miliardi di finanziamento comunitari e nazionali da destinare all'azione climatica, a cui se ne aggiungerebbero altri 13 previsti dagli introiti delle aste EU ETS (Emission Trading Scheme). Nella comunicazione presentata a novembre 2018, la Commissione europea ha richiamato la relazione del Panel intergovernativo sul cambiamento climatico a proposito del riscaldamento globale (pari a 1,5 gradi centigradi), che evidenza la necessità di contenere l'aumento della temperatura media globale entro questo valore, attraverso un impegno concreto, volto a raggiungere il risultato di zero emissioni nette di CO₂ entro il 2050 a livello globale, su cui il ministro Costa ha riferito essersi fatto promotore in Europa, visto che ci sono Paesi europei che non sono d'accordo e vogliono spostare oltre il 2050 la neutralità di emissioni. Tra le diverse misure europee c'è anche quella di supportare le popolazioni nella transizione verso un'economia circolare focalizzata sull'uso sostenibile delle risorse e contemporaneamente una stringente politica sul contrasto alla plastica monouso, con l'obiettivo che entro il 2050 non finisca più plastica negli oceani. L'Unione europea tende quindi a prevenire la formazione dei rifiuti attraverso tre principali strumenti: la progettazione e la realizzazione di prodotti con un ciclo di vita lungo e con componenti non inquinanti; il rafforzamento della responsabilità estesa del produttore; un adeguato coinvolgimento dei consumatori. È bene ricordare che quest'impostazione emerge chiaramente dalla lettura dei preamboli delle direttive da recepire e rinviene nell'articolo 4 della direttiva fondamentale sui rifiuti, che ne definisce la gerarchia, un riferimento normativo fondamentale. In base alla gerarchia dei rifiuti, che ha carattere vincolante nella definizione delle politiche relative alla gestione dei rifiuti, il nostro Paese, al pari degli altri Stati membri, è tenuto a osservare il seguente ordine di priorità: prevenzione, preparazione per il riutilizzo e riciclaggio. In merito alla misura relativa al recupero di energia, mi preme evidenziare che la proposta di PNIEC 2019, alla pagina 60, prevede la riduzione del fabbisogno di termovalorizzazione dei rifiuti e la limitazione dell'uso delle biomasse per motivi di riduzione delle emissioni. Non posso non soffermarmi in merito all'economia del riciclo, sulla delega specifica introdotta per la ulteriore modifica sul tema end of waste. A tal riguardo si segnala il lavoro complesso e presumibilmente non ancora terminato per venire incontro alle esigenze del mondo del riciclo senza rinunciare alla tutela dell'ambiente e della salute. Mi vorrei soffermare ancora sull'articolo 16 che contiene i criteri e i principi specifici di delega delle direttive sui rifiuti e sui rifiuti di imballaggi, con l'introduzione di un vero e proprio obbligo di raccolta differenziata del rifiuto organico, con relativi obiettivi di riciclo da realizzare entro il 31 dicembre 2020. Tale obbligo è stato accompagnato dall'incentivazione del compostaggio di prossimità che, insieme al compostaggio industriale, è in grado, attraverso la produzione di compost, di restituire sostanza organica ai suoli impoveriti. Particolare attenzione va rivolta alla problematica dei rifiuti dispersi nell'ambiente degli imballaggi in plastica, specialmente in mare, in linea con il disegno di legge cosiddetto salva mare, attualmente all'esame della Camera, che consente ai pescatori di recuperare i rifiuti in mare senza incorrere in responsabilità penale e, una volta a terra, di differenziarli. Solo attraverso misure puntuali di contrasto sarà possibile contribuire al conseguimento dell'obiettivo, previsto nell'Agenda 2030, di prevenire e ridurre, entro il 2025, l'inquinamento marino e raggiungere l'obiettivo del buono stato ecologico dell'ambiente marino entro il 2020, come stabilito dalla direttiva quadro sulla strategia per l'ambiente marino. Nel mio intervento ho omesso numerosi aspetti importanti delle direttive che recepiremo per mancanza di tempo ma anche per la complessità e ampiezza delle tematiche ambientali coinvolte. La transizione energetica e quella della trasformazione dei rifiuti in risorsa, nella quale stiamo entrando, sono di fatto una transizione al nuovo modello economico globale che ci impone di agire su un orizzonte temporale di trenta anni ma con numerosi traguardi molto vicini tra di loro. È una sfida che ci impone di guardare al mondo superando i confini geografici e amministrativi e soprattutto di adottare nuovi stili di vita. In questa sfida, dal punto di vista di chi, come me, si occupa di ecosistemi naturali, il vero assente è la natura. Stiamo depauperando il capitale naturale e i suoi servizi ecosistemici, riducendo lo spazio di rigenerazione delle matrici biotiche e abiotiche della Terra, l'unica dove possiamo vivere, che sostengono la nostra economia. Dobbiamo ridurre fortemente la nostra impronta ecologica, ridurre il consumo e il depauperamento degli ecosistemi suolo, mare, aria. Il motore climatico è al massimo della sua azione ed è complicato rallentarlo per rendere ancora sostenibile la vita sulla terra. Presidente, concludo il mio intervento invitando il Parlamento e il Governo, ma anche i cittadini, a mettere insieme le forze per affrontare questa sfida.
2019-07-30	M5S	LoreficePietro	(ore 19,31) ( Segue LOREFICE). I contenuti elencati sono estremamente significativi e hanno richiesto un serio approfondimento, avvenuto anche grazie al prezioso aiuto dato da tutte le parti sociali, intervenute in diverse audizioni, portando le loro istanze, e colgo l'occasione per ringraziarle. Entrando nel merito dell'articolato, si può tranquillamente affermare che la discontinuità con il passato è netta e anche il cittadino più distratto non avrebbe alcun dubbio sulla paternità della legge di delegazione in esame: parliamo di ambiente, salute, rifiuti, che sono solamente alcune delle tematiche trattate nel testo del disegno di legge. Più nello specifico, con questo provvedimento recepiamo il pacchetto sull'economia circolare, al fine di garantire un futuro sostenibile e pulito alle generazioni future. In particolare, vorrei citare l'articolo 16 e la cessazione della qualifica di rifiuto, che interviene nell'ambito di una situazione di stallo venutasi a creare che rischiava di bloccare l'intera filiera. Con la previsione contenuta nel disegno di legge, si delega il Governo a riformare una normativa molto datata, addirittura risalente al 1998, ampiamente superata dal progresso tecnologico, e si interviene sulle autorizzazioni per dare la possibilità alle imprese della filiera di continuare il proprio lavoro. Non fermiamo quindi le aziende che lavorano e hanno investito in questo settore e siamo già pronti a emanare le nuove norme sull' end of waste. È già stato detto, ma anch'io voglio ricordare che ieri è stato l'Earth Overshoot Day, ossia il giorno in cui l'umanità esaurisce le risorse prodotte dal Pianeta in un dato anno. Onorevoli colleghi, siamo alla fine del mese di luglio e per i prossimi cinque mesi ciò che consumeremo lo toglieremo alle generazioni future, ai nostri figli e ai nostri nipoti. Riflettiamo quindi su quello che facciamo. Dobbiamo cambiare rotta immediatamente e spingere perché gli altri attori sulla scena globale facciano lo stesso. Per questo è così importante recepire le norme in esame e impegnarci tutti affinché l'Italia e l'Europa si facciano promotrici nei maggiori fora internazionali del cambiamento. Con il disegno di legge in esame recepiamo le direttive nn. 851 e 852 del 2018 in materia di rifiuti di imballaggi e imballaggi. È un tema questo estremamente importante per il mondo e per l'Italia in particolare, anche al fine di ridurre la dispersione delle plastiche che stanno uccidendo una delle nostre risorse più importanti, il mare.
2019-07-30	M5S	LoreficePietro	Signor Presidente, membri del Governo, onorevoli colleghi, oggi siamo qui per votare la legge di delegazione europea che - come sappiamo - è uno dei due strumenti attraverso i quali l'ordinamento italiano si conforma alla normativa europea. Ma quella odierna è anche una giornata per noi simbolica: è la prima legge di delegazione di questo Governo, la prima dalle elezioni del 26 maggio scorso, che verrà approvata prima dell'insediamento della nuova Commissione europea. Auspico pertanto che quella di oggi possa essere una giornata simbolo del nuovo corso che l'Europa si accinge a varare, lontano dal passato di austerità che ha fatto molto male a questo Continente e ancor più male all'Italia, e rivolto invece verso un'Europa sociale, della crescita, del salario minimo europeo, dell'ambiente e dell'innovazione. Queste infatti dovranno essere le stelle polari che guideranno il lavoro della nuova Commissione presieduta da Ursula von der Leyen, che ha ricevuto il voto favorevole dei nostri colleghi portavoce a Strasburgo per le parole pronunciate lo scorso 17 luglio e gli impegni che la stessa ha preso davanti ai cittadini europei. Come sapete, in gioco c'è anche la questione del commissario italiano, per il quale si prospetta - e così auspichiamo - un portafoglio economico di peso. Siamo sicuri che il presidente Conte indicherà una figura di sicuro valore che saprà fare gli interessi dell'Italia all'interno dell'Europa e, pertanto, anche dell'Europa stessa. Il MoVimento 5 Stelle ha salutato con favore le parole di Ursula von der Leyen, in particolare quelle relative al green deal per l'Europa entro i primi cento giorni del suo mandato, da sostanziarsi in un piano di investimenti per un'Europa sostenibile, e alla trasformazione della Banca europea per gli investimenti in una banca cosiddetta climatica. Ma penso anche alla prospettata strategia per l'innovazione rivolta alle piccole e medie imprese o alla flessibilità promessa, al rafforzamento del ruolo del Parlamento europeo e allo sviluppo del pilastro sociale dell'Unione. In questo senso vorrei sottolineare l'annunciata proposta dell'istituzione di un salario minimo europeo e di uno strumento di assicurazione contro la disoccupazione: due battaglie fondamentali del MoVimento 5 Stelle, che finalmente trovano una sponda anche in Europa, contrariamente a quanto si è verificato con la Commissione presieduta da Juncker. Proprio quest'ultimo, qualche settimana fa, con una battuta ha detto che sarà difficile trovare il suo sostituto. Vorrei rispondere a Juncker con un'altra battuta: possiamo rassicurare il presidente eletto von der Leyen dicendo che sarà più difficile fare peggio del suo predecessore. Onorevoli colleghi, a solo un anno dall'insediamento di questo Governo, sembra evidente che in Europa si stanno già raccogliendo i frutti del suo lavoro. A sentire le parole del presidente von der Leyen, sembrano lontani i tempi dell'austerità che ha strangolato cittadini ed economie europee. E noi del MoVimento 5 Stelle in Parlamento e al Governo vigileremo affinché tali parole si trasformino in fatti; non parole, ma fatti.
2019-07-30	M5S	LoreficePietro	Signor Presidente, quello che sto illustrando è il radicale cambio di passo che vi è stato nell'azione di Governo e negli atti del Parlamento dal 1° giugno dello scorso anno, anche in Europa. Si lavora per cambiare l'Europa, per renderla più equa e solidale. Non è un percorso né facile né breve, ma lo stiamo portando avanti. Al contempo, tuttavia, dobbiamo fare i conti con lo status quo e tirare fuori il meglio dalla situazione attuale. Credo che la differenza con chi ci ha preceduto sia evidente: in passato si è chiesta flessibilità all'Europa per mancette elettorali. Ora si rispettano i patti, si adottano misure volte alla crescita, all'occupazione giovanile e al sostegno delle categorie maggiormente svantaggiate, e allo stesso tempo si agisce nella giusta direzione per l'ambiente, la salute umana e degli animali e per la sicurezza delle persone. Signor Presidente, concludo facendo un augurio al neo Ministro, che spero di vedere a breve in Aula e in Commissione. Abbiamo necessità di un Ministro forte, che ci dia supporto in Europa per le politiche dell'Unione europea. Annuncio, quindi, il voto favorevole del Gruppo MoVimento 5 Stelle, perché l'Italia e l'Europa ne hanno bisogno.
2019-07-30	M5S	MarilottiGianni	Dicevo che alla base del patto europeo è il principio di sussidiarietà, quasi che l'Unione si sia ormai di fatto trasformata in una federazione di singoli egoismi. Mi soffermerò su alcuni punti che ritengo particolarmente importanti, ad esempio nell'ambito delle attività per la politica marittima integrata, il cui pilastro ambientale è costituito dalla direttiva n. 56 del 2008: è prevista una strategia integrata di pianificazione e gestione delle aree marittime, con l'obiettivo di favorire lo sviluppo ecosostenibile dei mari e degli oceani e sviluppare un processo decisionale coordinato e coerente con riguardo alle politiche settoriali dell'Unione, che interessano i mari, le isole, le Regioni costiere e ultraperiferiche. Il Governo si impegnerà allo sviluppo ed all'aggiornamento delle normative relative alla riduzione dell'impatto di materiali inquinanti nell'ambiente marino e darà risalto alle attività di sostegno al riciclaggio ecocompatibile dei mezzi navali, nell'ottica della strategia dell'economia circolare. Le politiche settoriali dell'Unione che interessano i mari e chi vi abita non possono però soffermarsi solo sugli aspetti ambientali; qui si tratta di considerare problemi importanti per l'economia e la crescita civile di una parte considerevole di europei, quelli delle grandi e delle piccole isole; vale a dire gli impegni mai mantenuti sul principio di insularità a me ben caro come sardo. Le politiche di concorrenza dell'Unione europea garantiscono che le imprese competano in modo leale e in condizioni di parità nel mercato interno europeo: questo principio sta a fondamento delle regole sulla concorrenza e la crescita comune, ma è ampiamente disatteso. Come si fa infatti a sostenere che le Regioni operino su un piano di parità? Prendiamo il costo dei trasporti: quello su ferro praticato nella penisola italiana o nel continente europeo ha un costo unitario a chilometro; quello su nave da e per la Sardegna ha un costo unitario assai maggiore e questo surplus va a maggiorare il costo finale con conseguente riduzione del profitto. Altro che parità di condizioni! Lo stesso discorso vale per l'energia, che costa di più per i maggiori costi di trasporto o per l'assenza di una rete, quella metaniera, notoriamente meno costosa. Accade così che quando - per inerzia o cecità delle autorità europee - realtà regionali dotate di poteri costituzionali (come nel caso della Sardegna) si trovano costrette ad adottare provvedimenti eccezionali volti al riequilibrio, sugli stessi si abbatta il maglio della procedura di infrazione per violazione dei princìpi di concorrenza, quasi che le condizioni infrastrutturali di Maracalagonis possano essere parametrate con quelle di Parigi o che le possibilità degli imprenditori di Serrenti siano le stesse di quelli di Francoforte. Le Regioni insulari, ma anche le aree di montagna, non vogliono condizioni di favore, ma di riequilibrio. Vogliono competere alla pari, e questo è un diritto sancito, oltre che dalla nostra Costituzione, dalle norme europee. Un disegno di legge di iniziativa popolare, che ha raccolto 120.000 firme, depositate qui al Senato, chiede il reinserimento in Costituzione del principio di insularità, troppo frettolosamente tolto con la riforma del Titolo V. A nome anche degli altri senatori sardi, chiedo sia calendarizzato al più presto in modo da dare più forza al nostro Governo in sede di trattativa con Bruxelles. In una risoluzione del 4 febbraio 2016 il Parlamento europeo chiedeva che la Commissione avviasse uno studio/analisi approfondito sui costi supplementari che la condizione di insularità determina a livello dei sistemi dei trasporti di persone e merci e dell'approvvigionamento energetico, nonché di accesso al mercato, in particolare per le piccole e medie imprese. Risoluzione rivelatasi, per ora, lettera morta. Ecco perché è importante avviare una trattativa subito. Oggi discutiamo la legge delega e la relazione programmatica sulla partecipazione dell'Italia alle politiche dell'Unione europea. Questo ci aiuta forse a fare una riflessione, necessaria soprattutto oggi, rispetto a quelli che sono i nostri rapporti con l'Unione europea, perché proprio oggi necessitiamo di riflettere maggiormente su questo tema. Ebbene, signor Presidente, noi abbiamo criticato in maniera aspra le politiche di austerità dell'Unione europea e riteniamo che l'Unione europea debba perseguire politiche ampie, espansive e politiche fiscali, economiche e sociali comuni, per cercare di affrontare e superare la crisi e le difficoltà di milioni di cittadini europei; di superare il problema della disoccupazione e della rimozione delle disuguaglianze sociali ed economiche troppo presenti ancora oggi. Crediamo in un'Europa realizzata sulle diversità culturali, economiche, quindi vicina alle realtà regionali e locali; un'Europa dei popoli e delle Regioni, fondata sul principio di sussidiarietà, appunto. Il MoVimento 5 Stelle ha come idea base il rispetto delle autonomie, della sussidiarietà e dell'autogoverno. Da qui sorge la nostra idea di un'Europa diversa, un'Europa dei popoli, delle autonomie locali, delle Regioni, un'Europa delle culture e delle lingue; un'Unione europea, in breve, che faccia derivare la sua legittimazione dal popolo. Il Parlamento europeo e il Consiglio hanno adottato - il 3 ottobre 2018 - il regolamento che istituisce lo sportello digitale unico. Cittadini e imprese dell'Unione europea, a partire dal 2020, potranno fruire di servizi di assistenza, consulenza e risoluzione dei problemi transfrontalieri grazie a un'interfaccia comune disponibile in tutte le lingue ufficiali dell'Unione. Tra queste, vanno tutelate quelle riconosciute dalla Carta di Strasburgo nel lontano 1992 (mi riferisco alle lingue regionali o minoritarie); Carta sottoscritta dall'Italia, ma non ancora ratificata, nonostante ripetute sollecitazioni da almeno quattro legislature. È il momento di sanare questa anomalia e di calendarizzare al più presto la discussione sui disegni di legge depositati in Senato, tra cui quello che io stesso ho depositato a inizio legislatura. Concludo, signor Presidente, riandando con il pensiero a un grande europeista: «La federazione europea (...) non si proponeva di colorare in questo o quel modo un potere esistente. Era la sobria proposta di creare un potere democratico europeo». Così Altiero Spinelli commentava causticamente la sconfitta della sua idea d'Europa; ma egli non si arrese fino alla fine dei suoi giorni. A noi il compito di proseguire questo difficile, ma necessario cammino.
2019-07-30	PD	GinettiNadia	Certo, ci dovrebbe dire il Governo come mai proprio gli alleati di questa maggioranza in sede di Consiglio europeo hanno votato contro la proposta di riduzione delle emissioni di carbonio entro il 2050. Di certo, la posizione del Partito Democratico è chiara; era scritta nella mozione che abbiamo proposto all'Assemblea, che voi avete bocciato, con la quale impegnavamo il Governo a dichiarare lo stato di emergenza ambientale e climatica, al fine di adottare subito misure concrete ed efficaci verso un green new deal di vero disarmo ecologico. È evidente, infatti, quanti cambiamenti climatici compromettano anche l'equilibrio economico e sociale nel mondo e determinino equilibri geopolitici. Noi, per questo, vogliamo l'Europa protagonista tra le grandi potenze, tra i nuovi giganti e i nuovi rapporti di forza, ma è evidente che questo orizzonte non appartiene alla maggioranza di Governo, che va esattamente nella direzione opposta. In particolare, ci sembra andare verso Est, verso la Russia; confine incerto che voi delineate tra politica estera, politica energetica e ipotesi al vaglio della magistratura, di fondi da corruzione internazionale. Ombre pesanti oscurano la credibilità del nostro Paese e minano l'indipendenza e la tenuta della nostra democrazia; ombre su cui questo Parlamento avrebbe diritto a un definitivo chiarimento da parte del ministro Salvini
2019-07-30	PD	GinettiNadia	Il cambiamento climatico e l'Europa verde rappresentano una priorità politica dichiarata dallo stesso neopresidente Ursula von der Leyen nel suo programma di insediamento. Positiva, quindi, è la proposta di istituire una Banca europea per il finanziamento degli investimenti strategici verso la riconversione ecologica dell'economia.
2019-07-30	PD	GinettiNadia	L'Europa che vogliamo non è però una mera congrega di interessi nazionali. E non è per noi un fattore esogeno - altro da noi - ma è uno strumento di governo per gestire le storture, dare risposta alle nuove domande di protezione verso uno sviluppo sostenibile e inclusivo.
2019-07-30	PD	GinettiNadia	Nemmeno troppo chiara è la posizione del Governo in riferimento all'articolo 7, che ci richiama quanto resti da fare in Europa sotto il profilo dell'armonizzazione in materia fiscale. Senza alcun dubbio, non potrà dirsi completato il mercato unico della concorrenza interna e degli aiuti di Stato senza un processo di avvicinamento delle diverse normative fiscali nei Paesi membri.
2019-07-30	PD	GinettiNadia	Per ora, però, l'impressione è che l'unica vera priorità del Governo sia la sicurezza. L'unica sicurezza oggi è che siamo sempre più isolati in Europa e nel mondo occidentale.
2019-07-30	PD	GinettiNadia	Poco coraggiosa è la relazione programmatica rispetto a temi quali il nuovo bilancio europeo, il Fondo monetario europeo e il fondo per gli investimenti strategici a sostegno delle riforme strutturali; debole sul fronte della difesa e del controllo delle frontiere esterne sul futuro dell'agenzia Frontex; ambigua rispetto ai rapporti con la NATO e alla nostra collocazione geopolitica; debole su temi sociali e del welfare comunitario, possibile per il superamento delle disparità e della coesione sociale. Il nostro Paese appare sempre più paralizzato, soprattutto ininfluente, perché è persino assente nei Consigli dove si prendono decisioni fondamentali che ci riguardano da vicino; un Paese apparso irrilevante nel processo delle nomine dei vertici istituzionali, persino per l'elezione alla Presidenza del Parlamento europeo di Davide Sassoli, di cui siamo orgogliosi, certi del buon lavoro che saprà portare avanti nell'interesse della democrazia europea. La maggioranza è spaccata anche nel voto per la Presidenza della Commissione europea; voto europeo che ci pone in evidente stato di isolamento politico: isolati per mano di quegli stessi Stati che l'attuale maggioranza considera alleati, che sono i primi a chiederci maggior rigore nei conti pubblici, senza peraltro concedere alcuna solidarietà di fronte alle sfide comuni, a partire dall'immigrazione ai ricollocamenti. Intanto, si continua a morire nel Mediterraneo. Ma questo Governo sceglie di stare dalla parte di chi vuole difendere i confini ad Est con nuovi muri, che la storia ha già conosciuto e abbattuto, mentre sarebbe stato più opportuno - nell'interesse dell'Italia - sostenere e non bocciare la modifica del Trattato di Dublino; mantenere obbligatori - e non trasformarli in volontari - i ricollocamenti negli altri Stati membri. Sarebbe stato opportuno spingere l'Unione europea verso una comune politica migratoria e di asilo, richiamando a responsabilità condivisa gli Stati membri. Evitate, dunque, di trasformare ogni volta migranti, naufraghi ed Europa come meri casi di propaganda politica e avrete compiuto un primo passo a tutela degli interessi degli italiani.
2019-07-30	PD	PittellaGianni	Sesto punto. Non parliamo del concorso italiano alla politica estera europea, che dovrebbe essere forte, chiaramente orientata a rafforzare l'alleanza atlantica, senza complessi d'inferiorità, schizofrenia, ambiguità né legami azzardati, ambigui e incoerenti con la storia dell'Italia e dell'Europa.
2019-07-30	PD	PittellaGianni	Signor Presidente, il Partito Democratico si asterrà dal voto. Desidero ringraziare la collega Ginetti, che ha seguito con competenza e passione l'importante dossier in esame e offerto le argomentazioni che ci spingono al nostro voto di astensione. Questa è anche l'occasione per fare una verifica di un anno di impegno europeo (non posso dire di impegno europeista). Dispiace che non sia presente in Aula il nuovo Ministro, a cui avrei fatto volentieri gli auguri. E di auguri ne ha bisogno, dopo un anno disastroso nei rapporti tra il vostro Governo e l'Unione europea. Il ministro Savona ci ha spesso allietato con costruzioni immaginifiche, dichiarazioni circonvolute e un profluvio di raffigurazioni fantasiose e fantastiche, accompagnate da una pratica nerboruta o ammiccante, totalmente incapace di costruire un'intesa e un'alleanza e di capire cosa ottenere per l'Italia e l'Europa. Voglio ricordare alcuni punti di questo anno di sconfitte. Parto dal primo. Parte l'esperienza del Governo Conte, con una presenza a Bruxelles. Il primo Consiglio europeo sull'immigrazione vede sul tavolo la proposta di riforma del regolamento di Dublino; il Governo italiano è d'accordo a far cadere quella proposta, che avrebbe risolto un problema fondamentale rispetto al grande tema delle migrazioni. Queste cose non vanno dimenticate. Salvini ha poi speso quest'anno a dire che i porti vanno chiusi e che non vanno aumentati gli irregolari nel nostro Paese, perché - ovviamente - si riduce la possibilità per gli immigrati regolari. Ma, poi, gli irregolari non è riuscito a rimandarli indietro e a rimpatriarli. A volte molti si chiedono se il problema dell'immigrazione o dei richiedenti asilo si voglia risolvere davvero, oppure si voglia mantenere così, per impensierire, preoccupare e - poi - lucrare sulla paura degli elettori.
2019-08-01	M5S	MontevecchiMichela	Quindi ben venga anche una maggiore conoscenza delle istituzioni europee, una conoscenza della storia, del dove nasce la Comunità europea e perché fu pensata perché quando noi parliamo di recuperare un'Europa dei cittadini, dei popoli, che metta al centro i veri valori e bisogni dei cittadini europei, dobbiamo anche promuovere la conoscenza dell'impianto filosofico che sottostà ed è stato a fondamento di tale istituzione e che deve tornare ad esserne fondamento.
2019-08-01	PD	DAlfonsoLuciano	D'ALFONSO (PD). Signor Presidente, colgo questa occasione, il mio ufficio e la sua funzione per richiamare le attenzioni del Ministero delle infrastrutture e dei trasporti e di ANAS SpA sugli espropri che si sono ottenuti circa quarant'anni fa e hanno reso possibile la connessione per la mobilità tradizionale tra Chieti e Pescara, realizzando l'asse attrezzato Chieti-Pescara per un'area che mette insieme 400.000 utenti. Ebbene, quegli espropri in quarant'anni non sono stati mai pagati. Questa importante infrastruttura realizzata, che ha il rango di raccordo autostradale di tipo europeo senza pedaggio, appaltata da Cassa del Mezzogiorno con gli allora fondi straordinari, deve essere regolarizzata, poiché potrebbe accadere che i vincitori del contenzioso, proprietari delle ditte espropriate, attraverso l'istituto previsto dall'articolo 700 del codice di procedura civile, possano recuperare a sé quegli appezzamenti di terreno. Si determinerebbe in tal modo la smobilitazione dell'importante infrastruttura con la conseguente smobilitazione del fondamentale diritto alla mobilità. Ci sono le risorse in apposito capitolo in giacenza presso il Ministero delle infrastrutture e dei trasporti, in ragione della legge che ha superato la gestione dell'Agenzia del Mezzogiorno; quelle risorse, che hanno capienza degli oltre 10 milioni di euro occorrenti, devono essere utilizzati per coprire i diritti statuiti dalla magistratura civile, con sentenze passate in giudicato, a favore dei cittadini espropriati. Signor Presidente, l'Europa si è costituita e si fa riconoscere perché dà luogo al riconoscimento di alcuni diritti fondamentali. Tra questi c'è il diritto alla proprietà privata, che può essere funzionalizzata per esigenze e diritti collettivi, ma c'è bisogno del riconoscimento economico. La giustizia civile si è stabilita attraverso sentenza idonea passata in giudicato. Non si capisce perché non si superi l'attuale condizione di incertezza. Concludo con un'annotazione: il professor Guido Melis, che è stato parlamentare sardo e autorevole studioso della pubblica amministrazione, ci ha insegnato che la pubblica amministrazione ha un senso se avvicina la norma al caso concreto. C'è un caso concreto, che è a copertura della norma, e ci sono le risorse. Noi dobbiamo fare in modo che quelle risorse vengano utilizzate allo scopo. Questo intervento sollecita la risposta all'interrogazione n. 392 da me presentata e rimasta inevasa.
2019-08-01	PD	PittellaGianni	Il 70 per cento o più della legislazione italiana è derivata dalla legislazione europea, e noi ci permettiamo il lusso di non insegnare almeno le cose più salienti del diritto comunitario nelle scuole medie superiori. Così non formiamo un cittadino italiano e un cittadino europeo. Nelle nostre scuole si parta, dunque, da subito per formare cittadini responsabili, consapevoli e protagonisti in Italia, in Europa e nel mondo.
2019-08-05	FI	AimiEnrico	Abbiamo da affrontare un altro problema, che è quello delle ONG. Siamo in estate e gli sbarchi aumentano. Vorrei ricordare che nel 2010 il record di contenimento degli sbarchi è stato ottenuto dal Governo Berlusconi, con poco più di 4.000 persone sbarcate in quell'anno: un risultato straordinario che dovremmo provare ad emulare, però non semplicemente - è bene comunque che sia così - con la chiusura dei porti, ma anche bloccando quegli sbarchi fantasma che continuano a traghettare e a portare migliaia e migliaia di clandestini sulle nostre coste. In questa situazione, noi ci siamo ritrovati oggi ad avere 600.000 clandestini, Italia che non sappiamo come fare a rimandare al loro Paese. Mancano gli accordi bilaterali e gli accordi internazionali che consentono questo; mancano soprattutto le norme che consentono di realizzare effettivamente i respingimenti. Quindi, bene la chiusura dei porti, bene la confisca di natanti, bene le sanzioni nei confronti degli armatori di queste navi. Tante cose si potevano fare, però ricordiamoci che in questo momento particolare l'Italia è sottoposta ad una pressione migratoria fortissima. Mentre al nostro confine Nord sono state chiuse sostanzialmente le frontiere, gli unici ad averle ancora aperte siamo noi ed è il confine non solamente dell'Italia, ma dell'Europa. Tale confine va difeso, perché se vogliamo rispettare la legalità, dobbiamo dire che in Italia si entra solo se ci sono le condizioni, anche sotto il profilo legale, per poter entrare. Quindi non ce la raccontiamo. In attesa ancora di sapere quale sarebbe il numero, ci domandiamo se le condizioni dell'Italia, come dicevo all'inizio, siano davvero tali da consentire nuovi arrivi. Noi abbiamo parecchi dubbi. Nel decreto-legge in discussione c'è il potenziamento delle operazioni di polizia sotto copertura, attraverso le quali si può dare nuovo positivo impulso alle attività di indagine: anche questo è un aspetto positivo. Arriva a nuova regolamentazione anche il tema delicato delle intercettazioni: anche questo è un punto positivo. Vi sono altresì norme che mirano ad una più rapida esecuzione delle sentenze: anche questo è un aspetto positivo. Inoltre, tutta una serie di nuove disposizioni è dedicata al tema sempre attuale della violenza negli stadi. Ma il tema dell'immigrazione clandestina rimane ancora attuale ed è in questa direzione che io credo che tutto il centrodestra debba guardare con grande attenzione anche nel futuro, cercando soprattutto di mantenere quell'alleanza che ha consentito di realizzare un programma straordinario che potrebbe dare quelle risposte che gli italiani si aspettano. Questa è la strada che dobbiamo percorrere.
2019-08-05	FI	AimiEnrico	Recentemente abbiamo avuto un altro allarme (è di qualche ora fa). È stata proprio l'Organizzazione delle Nazioni Unite a dire che probabilmente entro la fine dell'anno l'Europa subirà un altro attentato ad opera dell'ISIS. Se siamo dunque in queste condizioni, dobbiamo adottare il primo criterio importante della politica, che è quello della precauzione e della sicurezza. Se vogliamo davvero fare l'interesse del popolo italiano, dobbiamo guardare con grande attenzione a quello che potrebbe verificarsi anche qui. È vero che il califfato sta dando gli ultimi colpi di coda e che ormai è sconfitto, ma è altrettanto vero che ci sarebbero circa 10.000 foreign fighter pronti a rientrare, molti dei quali (almeno 3.000) in Europa, e cento - ci hanno indicato i Servizi segreti nella loro relazione - in Italia. Un numero esorbitante, se pensiamo al modo di agire di questi lupi solitari. Dobbiamo, allora, renderci conto di quello che stiamo facendo in relazione al controllo sui natanti in particolare, sui gommoni che arrivano, di questi che non sono naufraghi - ricordiamolo - ma trasbordati, che è cosa diversa perché noi siamo collaterali agli interessi degli scafisti. L'Italia, in questo momento, non è in grado di accogliere una persona in più; anzi, come dicevamo prima, dovremmo incominciare piuttosto a effettuare i respingimenti: 600.000 clandestini. Con questo ritmo - perdonatemi - se il Governo precedente con il ministro Minniti era arrivato a espellerne 18 ogni giorno, siamo al numero di 13 ogni giorno; il che significa che impiegheremmo, rebus sic stantibus, circa centoventi anni, un tempo molto lungo che sappiamo di non avere a disposizione, nonostante tutti gli auguri che possiamo rivolgere a noi stessi. Quindi, dobbiamo iniziare con un piano di interventi di espulsioni in un programma organico. Immaginate voi se altre Nazioni - penso all'Australia, agli Stati Uniti d'America, alla Russia, o a qualsiasi altra Nazione che pretende di avere una propria sovranità sul territorio - possano permettersi una politica come quella che stiamo facendo in Italia. Bene, quindi, i porti chiusi, ma iniziamo con le politiche dei respingimenti, altrimenti non avremo realizzato assolutamente nulla. Voglio poi ricordare ancora - rifacendomi a quanto abbiamo indicato, che alcuni colleghi che mi hanno preceduto hanno evidenziato a quest'Assemblea - che non si può disobbedire a un ordine delle Forze di polizia così come ha fatto Carola Rackete.
2019-08-05	FI	BinettiPaola	È di pochi giorni fa - faccio un riferimento veloce, ma non posso non farlo - l'aggressione che hanno subito due uomini delle Forze dell'ordine da parte di due ragazzi americani, benestanti, giovani, sani. Peccato che avessero un piccolo vizio: la dipendenza dalla droga. In virtù della droga assunta e in virtù di una rivelazione, peraltro nota a tutti noi romani (sappiamo quali sono i luoghi dello spaccio della droga a Roma, così come i milanesi sanno dove sono a Milano, i fiorentini a Firenze e chiunque in qualunque altro posto), peraltro nel luogo della movida, particolarmente interessato dal turismo, che in questo caso specifico era Trastevere, erano andati a rifornirsi di droga. Questi due ragazzi, giovani di bell'aspetto, sono stati coloro che, di fatto, hanno realizzato la peggiore aggressione a un membro delle Forze dell'ordine, quella che abbiamo vissuto in questi giorni. Adesso qualcuno dice che hanno avuto paura di essere strozzati, ma dubito che uno che si senta strozzato sferri undici coltellate all'addome di qualcun altro. Questo ci dice che, quando parliamo di sicurezza e della sicurezza delle persone che ci sono care (perché sono anche coloro che si prendono a cuore la nostra sicurezza), dobbiamo avere uno sguardo più ampio, una visione più ricca e, direi, anche più generosa rispetto ai fatti. Non sono solo i migranti coloro che attentano alla nostra sicurezza. Viceversa (ed è questa la grande accusa, la grande mistificazione), noi appariamo agli occhi dell'opinione pubblica, anche internazionale, come coloro che attentano alla sicurezza dei migranti. Questo è il paradosso reale che stiamo vivendo in questo momento: dobbiamo giustificarci non come coloro che si sentono aggrediti, ma come coloro che stanno aggredendo; e ci sono molti modi di esercitare questa aggressione. Ebbene, noi sappiamo che la risposta classica che si dà in questi casi è quella che sintetizziamo con le famose tre "P": prevenire, programmare e promuovere. Ebbene, noi non siamo in grado di fare un'azione seria di prevenzione. È evidente che la prevenzione non possiamo farla da soli, dobbiamo farla insieme all'Europa, ma abbiamo appena ricevuto la visita di quello che dovrebbe essere il Presidente della nuova Commissione europea che ci ha chiesto un commissario. Noi che assumiamo l'aggressione attraverso i migranti come il punto debole del nostro sistema, non potevamo chiedere un commissario alto e forte che presidiasse questo orizzonte, questo obiettivo? No: ce la siamo cavata genericamente, facendo una rosa di nomi, ipotizzando una sorta di profilo ma senza assumere una posizione reale. Noi non siamo in grado di prevenire il problema attraverso politiche europee chiare e forti. Mi sembra che la Lega, esattamente come il MoVimento 5 Stelle, abbiano bocciato la revisione del Trattato di Dublino e questo è stato un grave errore, un errore strategico. Non siamo nemmeno in grado di programmare. È vero che facciamo delle programmazioni molto intelligenti, molto belle come quella per i corridoi umanitari. È di pochi giorni fa la notizia di una intera famiglia che, dopo essere scesa dalla nave, è stata accolta in un contesto in cui ci si è disposti con atto di servizio nei suoi confronti, una iniziativa di alta umanità e benedetta. Non possiamo pensare, però, di andare avanti con una programmazione spot, cioè fatta di azioni isolate. Dobbiamo avere una programmazione che comprenda tutto il campo di quella che noi consideriamo in questo momento la migrazione, se la migrazione è vissuta come un elemento di difficoltà. Infine, Presidente, per me promuovere significa prima di tutto occuparsi di coloro che si prendono cura della nostra sicurezza.
2019-08-05	FI	CaliendoGiacomo	La Bossi-Fini, che va modificata, contiene una sola misura corretta: l'introduzione del criterio delle quote per Regioni. Criterio che noi dovremmo, non solo applicare nel nostro Paese, ma pretendere si applichi all'interno dell'Europa. Il secondo aspetto è garantire ai rifugiati il diritto di asilo e l'accesso nel nostro Paese. Il terzo aspetto è il no ai migranti economici, che sono al di fuori di quelle quote cui ho fatto riferimento, perché non abbiamo la possibilità di accoglierli.
2019-08-05	FI	CaliendoGiacomo	La mia domanda è se sia difficile predisporre un disegno di legge in materia, perché abbiamo il decreto sicurezza, e il decreto sicurezza- bis, perché sono sorti problemi relativi alle organizzazioni non governative; può darsi che sorga un altro problema e allora arrivi il decreto sicurezza- ter. No, facciamo, invece, un disegno di legge sicurezza complessivo, che non possa non tener conto di alcuni aspetti. Voi ritenete che tutto sia risolto attraverso questi pochi articoli, ma sapete benissimo che esistono alcune regole internazionali che non corrispondono a queste norme. Quindi, noi dovremmo sostenere processi, rapporti o integrazioni internazionali, dovendo ritrovare il bandolo della matassa con intelligenza per capire quali sono i limiti. Che cosa bisogna fare? All'epoca noi eravamo riusciti a introdurre, non solo i sistemi di controllo dei centri di accoglienza in Paesi come Tunisia, Libia ed Egitto, ma avevamo realizzato anche una politica di investimento nel Centro Africa per evitare il flusso migratorio. Sarebbe illusorio e ridicolo, altrimenti, pensare che quel flusso possa essere interrotto dalla preoccupazione di un mese o di un anno di carcere. Quel flusso ha bisogno di trovare in loco una risposta da parte del mondo libero, del mondo economico, di chi ha di più. E chi ha di più deve essere un nostro Governo, che abbia l'autorevolezza in Europa di poter gridare cosa occorre fare. Lei ricorderà che noi, all'epoca, abbiamo investito in Eritrea e anche in Nigeria, dove abbiamo speso dieci miliardi per evitare che questi migranti potessero arrivare. Oggi invece, dovremmo accontentarci dei pannicelli caldi? Partiamo dal fatto che io condivido la necessità di introdurre le regole più stringenti per le organizzazioni non governative, perché al riguardo stavamo facendo brutta figura come Paese. Ma per il resto, che cosa vogliamo fare? Il senatore Errani ha ricordato i 500.000 clandestini. Lo dicevate voi. Io non ho mai saputo se fossero 500.000 piuttosto che 90.000 o 200.000. Certamente so che sono clandestini coloro che sono scesi dalla Diciotti. Ne controlliamo due. Possiamo andare avanti in questo modo? Possiamo andare avanti così, sapendo tutti che sono tanti quelli che arrivano sulle nostre coste con barche piccole che non appartengono ad organizzazioni non governative? Noi dobbiamo regolare tutto, perché altrimenti continueremo a fare decreti-legge e poi dopo non avremo alcun risultato. Ma, per far questo, abbiamo la necessità di un accordo complessivo da parte di questa Assemblea e di questo Parlamento, che abbia la consapevolezza di qual è la gravità della situazione e di quali possono essere le risposte. Se invece continuiamo a fare come è accaduto da ultimo («Grande Salvini! Attacco agli altri! Richiamiamo Scalfarotto che va nelle carceri!»), questo non ci interessa; non è questo il problema. Se questo Governo ha intenzione di andare avanti e se supera questa settimana, mi auguro che, subito dopo le vacanze estive, ci si sieda intorno a un tavolo non soltanto Forza Italia, ma tutto il Parlamento, per trovare la possibilità di dialogare. È possibile che non si sia discussa in Commissione una cosa del genere, perché bisognava arrivare in Aula? Ma questo - lo sapete meglio di me - in questa legislatura avviene con qualsiasi provvedimento. Abbiamo la necessità di ritrovare la capacità di confrontarsi, che è alla base della formazione delle leggi, il modo in cui opposti interessi e opposte visioni del mondo si mettono insieme e riescono a coagularsi in una norma che abbia efficacia. Questo è possibile? Per noi sì; anche per voi credo di sì, dentro di voi. Dovreste cominciare a dare lezioni sul modo di essere in Parlamento all'interno di tutti i Gruppi, a cominciare dai vostri Gruppi della maggioranza.
2019-08-05	FI	MinutoAnnaCarmela	Quindi, per concludere, noi italiani prendiamoci le nostre responsabilità e miglioriamo le nostre norme per gestire quest'emergenza. Tuttavia, con la stessa convinzione chiediamo all'Europa di fare la sua parte sia modificando una legislazione europea che penalizza i Paesi di frontiera, sia impegnandosi concretamente per lo sviluppo dei Paesi più poveri al fine di prevenire nuove migrazioni.
2019-08-05	FI	MinutoAnnaCarmela	Signor Presidente, colleghi, la necessità di promulgare il decreto-legge sicurezza- bis si deve alla poco accorta interpretazione che alcuni magistrati hanno messo in atto rispetto al primo decreto-legge. Tale atto legislativo, infatti,| è stato predisposto sostanzialmente per arrestare i fenomeni migratori ad oggi tuttora in atto su buona parte delle coste del nostro Meridione. Nel nostro Paese, in effetti, troppo spesso le leggi non si applicano ma si interpretano, e questo non va bene. Tornando al provvedimento odierno, esso tocca questioni certamente urgenti e da sempre vicine alle nostre posizioni. Mi riferisco, ad esempio, al potenziamento delle operazioni di polizia sotto copertura, all'esecuzione rapida e certa delle sentenze, alla regolamentazione delle intercettazioni, alla violenza negli stadi. Come dicevo, però, questo decreto-legge interviene prioritariamente sul contrasto all'immigrazione clandestina, in un contesto che vede i trafficanti di esseri umani ancora molto attivi e sempre più spregiudicati. Le organizzazioni non governative sono sempre meno rispettose delle nostre leggi e dei nostri militari. L'articolo 2 prevede una sanzione, che va da un minimo di 150.000 euro a un massimo di un milione di euro, per il comandante della nave in caso di violazione del divieto di ingresso, transito o sosta in acque territoriali italiane. Inoltre, come sanzione aggiuntiva è stabilito anche il sequestro della nave. La sostanziale differenza tra questo decreto e il precedente si evince dal fatto che la confisca della nave originariamente era prevista soltanto se il reato veniva reiterato. Nessun accenno, poi, su come si pensa davvero di fermare le partenze. Colleghi, non basta che le persone non muoiano in mare; non basta far rispettare le nostre leggi alle organizzazioni non governative internazionali; non basta farsi rispettare in Europa (peraltro, senza alcun risultato e a ciò si aggiunga una confusione ancora significativa sulla corretta strategia circa la politica migratoria a Bruxelles, complice forse il passaggio di consegne tra la vecchia e la nuova Commissione): dobbiamo risolvere il problema alla radice; c'è bisogno di un grande piano per l'Africa, che certamente non può fare solo l'Italia, ma l'Europa nella sua interezza. Dobbiamo fare quello che gli Stati Uniti hanno fatto per noi alla fine della Seconda guerra mondiale: dobbiamo dare a questi disperati che mettono a repentaglio la propria vita la speranza di poter costruire qualcosa a casa loro. La Cina lo sta già facendo con miliardi di investimenti e con una colonizzazione di uomini e cultura che non ha eguali nella storia dell'umanità, e noi lo stiamo completamente ignorando. Noi legislatori abbiamo l'obbligo morale di guardare ai problemi in un'ottica ampia e di lungo periodo e non solo alla parte finale, ovvero i barconi in mezzo al mare, che sono certamente più importanti a livello elettorale, ma rappresentano solo la punta dell'iceberg di un problema enorme. Mi preme ribadire che, alla luce dei problemi sorti dal primo decreto sicurezza, oggi siamo chiamati in quest'Aula a definire una volta per tutte i bisogni dei cittadini che noi rappresentiamo, di soddisfare le aspettative che la maggioranza degli italiani ci chiede. Il provvedimento al nostro esame, insomma, recupera e rilancia gli elementi fondamentali della politica migratoria e di sicurezza del centrodestra, riprendendo in maniera sostanziale i punti fondanti del programma con cui ci presentammo uniti agli elettori. Dall'insieme di articoli presenti nel decreto-legge, certamente la norma che balza agli occhi di tutti è quella che interviene sulla priorità del contrasto all'immigrazione clandestina, in un contesto che vede i trafficanti di esseri umani e le organizzazioni non governative particolarmente attivi, e una sostanziale divaricazione d'intenti tra Paesi europei di frontiera esterna ed interna. Siamo molto perplessi, però, sulle intenzioni del Governo rispetto ai rimpatri, che erano stati promessi ma che non sono stati realmente effettuati. In particolare, non comprendiamo come si intenda effettuare un serio e concreto piano di rimpatri con le poche, anzi pochissime, risorse messe a disposizione. Sul fronte dei rimpatri viene da chiedersi come potrà essere sostenibile un piano che miri a rimpatriare i clandestini con risorse così irrisorie, quali quelle stanziate attualmente, pari a circa 2 milioni di euro se non erro. È proprio qui che, a mio avviso, dobbiamo stare attenti, perché se non mettiamo in campo una politica efficace in tema di rimpatri avremo perso una grande occasione. Noi, come Gruppo, siamo stati i primi a far luce sul ruolo delle organizzazioni non governative nel nostro mare e a insistere sui rimpatri. Tuttavia - vorrei ribadirlo - oltre a tutte le norme di buon senso previste all'interno del provvedimento in esame, non ci stancheremo di ripetere che è necessario mettere in atto un mastodontico piano per l'Africa, per aiutare questi disperati a casa loro.
2019-08-05	FI	PaganoNazario	Signor Presidente, il decreto di cui ci stiamo apprestando a votare la questione pregiudiziale in quest'Aula è un decreto che il Gruppo di Forza Italia avrebbe scritto diversamente. In ogni caso, però, esso tenta di regolare un fenomeno epocale, quello migratorio, circoscrivendo il raggio d'azione sul territorio nazionale e improntando la questione sul tema della sicurezza. Come Forza Italia, siamo fermamente convinti che su questo tema occorra abbandonare ogni posizione ideologica. Troppo spesso, sia da destra che da sinistra, la questione migratoria è stata eccessivamente politicizzata. Al contrario, essa andrebbe letta nella sua complessità, come un fenomeno che è conseguenza di altre grandi tematiche, come la globalizzazione, le guerre, l'estrema arretratezza del Continente africano. D'altro canto, la sua gestione dovrebbe coinvolgere enti sovranazionali, in primo luogo l'Europa. L'Italia da sola, per la sua posizione geografica, inutile negarlo e inutile ricordarlo ancora una volta, ha dovuto, e deve, affrontare da sola un'emergenza umanitaria. Eppure, se si disertano i luoghi atti alle trattative, se si cerca lo scontro diretto e la provocazione, anziché lavorare con fermezza e competenza nelle sedi europee, la questione rimarrà irrisolta e preda degli egoismi dei singoli Stati. La via da percorrere dovrebbe essere, invece, quella della trattativa e della diplomazia, alla stregua di quanto fatto dal Governo Berlusconi nel passato, ma anche di una revisione del Trattato di Dublino e, soprattutto, la previsione di un grande Piano Marshall per l'Africa. Bloccare una nave ONG in un porto, per quanto sacrosanto, se sia contra legem, impedisce lo sbarco di 40, 50, 100 persone, ma non risolve certamente il problema. Non mi stancherò mai di dirlo: trattare con superficialità e slogan una tematica così complessa porterà consensi sull'immediato, forse, ma, prima o poi i nodi arriveranno al pettine. Questi nodi, giorno dopo giorno, stanno emergendo. Esistono migliaia di migranti irregolari che non hanno diritto all'asilo politico in attesa di rimpatrio. Non se ne conosce neppure esattamente il numero. Lo stesso Ministro dell'interno è passato dal quantificarli da 600.000 a 900.000. Un dato, però, è certo: dall'inizio di questa legislatura, i rimpatri sono passati da 20, numero già di per sé insufficiente, a 19 al giorno. E non mi sembra che il decreto sicurezza- bis sia molto incisivo su questo tema. Certo, ci sono molte criticità, prima fra tutte quella di non aver stanziato abbastanza risorse per le Forze dell'ordine, così come invece più volte richiesto da Forza Italia. Anche io, in Commissione affari costituzionali, ho ribadito quanto richiesto dai colleghi Malan e Gasparri, cioè di venire incontro alle esigenze più volte emerse nel corso di quest'anno di legislatura, secondo le quali vi è bisogno di maggiori risorse per le Forze dell'ordine. Abbiamo proposto un miliardo di euro da stanziare per le nuove assunzioni o per una migliore organizzazione delle Forze dell'ordine.
2019-08-05	FdI	GarneroSantancheDaniela	Dobbiamo dire e abbiamo già detto, quando era stato presentato il precedente decreto-legge sicurezza, che mancavano molte cose; che era sicuramente un passo in avanti ma che non sarebbe stato sufficiente. La situazione di oggi ne è la dimostrazione: siamo qui in Aula a parlare di un decreto-legge sicurezza- bis e non nascondiamo che noi crediamo che presto dovremo parlare anche di un nuovo decreto di sicurezza- ter. Quello che ci dispiace - perché poi la narrazione va bene fuori da quest'Aula, i titoli di giornali durano un giorno, le comunicazioni sui social sono importanti ma poi svaniscono - è che rimangono i fatti: anche sul primo decreto-legge sicurezza, ad oggi - non lo diciamo noi ma l'osservatorio Openpolis - dei diciassette decreti attuativi necessari per il primo decreto sicurezza nessuno è stato ancora emanato. Questo vuol dire che oggi nemmeno il primo decreto-legge sicurezza è possibile attuare. Stiamo al decreto-legge oggi in discussione. Noi riconosciamo che piccoli passi avanti sono stati fatti in questo provvedimento, ed è per questo che ribadiamo il concetto che noi l'avremmo votato volentieri. Vediamo ad esempio la confisca immediata delle navi (credo che questo sia anche un nostro contributo), che nel precedente decreto-legge scattava solo dopo la seconda violazione mentre oggi, con questo decreto-legge, scatta da subito. Vediamo la distruzione delle navi sequestrate o la loro assegnazione a pubbliche amministrazioni che ne facciano richiesta; l'aumento della pena per l'oltraggio a pubblico ufficiale (che da quindici giorni di reclusione nel minimo e sei mesi nel massimo, passa a sei mesi nel minimo e tre anni nel massimo). Ricordo poi il Daspo antibagarini, il concorso per la qualifica di capo squadra del Corpo nazionale dei vigili del fuoco. Tutte cose giuste che noi assolutamente approviamo e alle quali crediamo di aver dato il nostro contributo. Ma da questo Governo oggi a guida Lega - mi rivolgo quindi agli amici della Lega - ci saremmo aspettati un po' più di coraggio. Ad esempio, continuiamo a sentire Matteo Salvini che parla in televisione e sui social di castrazione chimica, ma anche questo è rimasto nella penna: nella stesura di questo decreto-legge la castrazione chimica non c'è. Forse è bene non fare propaganda, perché quando si è al Governo le cose si possono fare; non si devono dire, si dovrebbero fare. La castrazione chimica, battaglia - almeno così sembrava, a parole - della Lega, non c'è. La nostra continua invece ad essere una battaglia, perché noi crediamo che sia assolutamente giusta e che dovremmo metterla in atto. Manca completamente - e ci dispiace molto, visti anche gli ultimi fatti che sono accaduti, quali la morte del carabiniere, che credo sia ancora nei nostri cuori - la revisione del reato di tortura, che, così come è stato scritto, impedisce nella maniera più assoluta alle nostre Forze dell'ordine di poter operare. Manca una misura che ci sta particolarmente a cuore, la prevenzione del radicalismo islamico, come il controllo sui finanziamenti del luogo di culto. Anche in questo decreto-legge sicurezza- bis è assente. Manca ancora la previsione del sermone in italiano: ancora oggi non sappiamo cosa predicano in questi luoghi di culto; non sappiamo inoltre dove e come vengano aperti nuovi luoghi di culto. Ancora, manca completamente la previsione - che invece oggi sarebbe urgente - del reato di integralismo islamico. Dei rimpatri si è già parlato molto: anche noi sottolineiamo che non è sufficiente quanto previsto sul tema in questo decreto-legge. Soprattutto, manca il fondo dei rimpatri a carico dell'Unione europea, che invece sarebbe urgente. Tutti i giorni questo Governo sta appresso a una nave piuttosto che a un'altra; giustamente è l'Europa che dovrebbe accollarsi le persone che arrivano in Italia e che, per politiche scellerate della sinistra, hanno invaso il nostro Paese in questi ultimi anni, tanto che oggi tutti gli italiani ne pagano le conseguenze. Ebbene, inserire in questo decreto-legge il Fondo europeo per i rimpatri sarebbe stata una misura davvero molto importante. Mancano tanti altri interventi: manca il potenziamento dei numeri dei magistrati, che dovevano essere assegnati alle sezioni speciali; anche di questo nessuna traccia. Manca soprattutto l'impiego dell'Esercito per riconquistare territori; califfati che si sottraggono alla nostra giurisdizione, pezzi del territorio che non appartengono più all'Italia e agli italiani, ma che sono totalmente in mano alla delinquenza. Ma quel che ci delude maggiormente è che mancano i centri sorvegliati. Molto spesso in quest'Aula ho sentito colleghi riempirsi la bocca parlando dell'Europa e delle politiche migratorie della cancelliera Merkel. Abbiamo visto che cosa ha fatto in Germania la cancelliera Merkel: ha aperto i cosiddetti «centri ancora». I centri ancora si trovano nella democraticissima Germania, visto che, certo, la signora Merkel non può essere tacciata di essere fascista, razzista e xenofoba. Ebbene, che cosa ha fatto? Ha fatto i centri ancora, per cui chi arriva in quella Nazione, in Germania, non fa quello che vuole come succede in Italia. Qui non abbiamo centri sorvegliati e sappiamo che chi arriva esce, entra, scorribanda sul nostro territorio. Questi soggetti - siamo tutti consapevoli che sono esseri umani come noi - devono avere un tetto sopra la loro testa, devono mangiare, perché hanno le esigenze che hanno tutti gli esseri umani, e poi che fine fanno? Non sappiamo dove sono, ma, vedendo anche quello che succede con la criminalità nella nostra Nazione, sappiamo che rubano e a volte stuprano anche le nostre donne. Quindi, è vero che il ministro dell'interno Salvini ha fatto sicuramente un passo molto in avanti rispetto ai precedenti Ministri dell'interno, però è mancato il coraggio di prevedere l'istituzione di centri sorvegliati, sull'esempio, come dicevo, della superdemocratica Merkel. Siamo rimasti molto delusi perché non c'è niente di tutto ciò, quindi non sappiamo ancora oggi come possiamo trattenere chi entra illegalmente in Italia senza perderne le tracce. Manca, poi, un altro elemento: il contrasto alle mafie straniere. Abbiamo visto quella che all'inizio era soltanto una denuncia di Fratelli d'Italia, la mafia nigeriana; poi, grazie a Dio, tutti hanno cominciato a prendere atto che quella nigeriana è una mafia pericolosa, forse la più pericolosa che abbiamo oggi nella nostra Nazione. Anche in questo caso, nel decreto-legge sicurezza- bis nulla al riguardo. Concludo, signor Presidente. Manca anche la norma per chiudere immediatamente i campi rom e manca ciò a cui tenevamo molto, ossia l'operazione Strade sicure, con l'utilizzo e il potenziamento dell'Esercito per il controllo del territorio. Signor Presidente, quando si parla di sicurezza e di questi temi, esorto il Governo ad ascoltare Fratelli d'Italia e studiare i 67 emendamenti che avevamo presentato, non certo per essere contro il Governo su queste materie. Noi siamo patrioti e quando si parla di sicurezza e del contrasto all'immigrazione clandestina Fratelli d'Italia c'era, c'è e ci sarà.
2019-08-05	FdI	LaPietraPatrizioGiacomo	A tutti coloro che ripetono di continuo «Ce lo chiede l'Europa», noi oggi vorremmo ricordare che anche i centri di sorveglianza ce li chiede l'Europa. Per questo avremmo voluto trovarne disposizione all'interno di questo secondo decreto-legge, perché il nostro obiettivo principale è che il fenomeno migratorio inizi a essere finalmente gestito con chiare regole, attivando un giusto processo di accoglienza per le persone che si presentano i nostri confini in maniera legale e per rimpatriare chi non ne ha diritto.
2019-08-05	FdI	LaPietraPatrizioGiacomo	Proprio su questo in Commissione, dove abbiamo sottolineato la necessità di un nuovo approccio, che peraltro vige in tutta Europa, ossia si è clandestini fino a prova contraria, siamo stati accusati di voler demolire lo Stato di diritto, accusa che rispediamo direttamente al mittente.
2019-08-05	FdI	LaPietraPatrizioGiacomo	Signor Presidente, onorevoli colleghi, membri del Governo, sarò chiaro da subito: noi di Fratelli d'Italia siamo contrari alla questione pregiudiziale, come lo eravamo a quelle proposte sul primo decreto sicurezza. Noi vogliamo, anzi, che questo decreto-legge sia discusso. Anzi, avremmo voluto discuterlo in maniera più approfondita, entrando nel merito delle questioni; avremmo voluto avere il tempo di esporre in Commissione i nostri emendamenti; avremmo voluto dare il nostro contributo a una migliore definizione di questo provvedimento, dato che il Governo, anche su un tema fondamentale come questo, continua a non prendere una posizione convinta. Probabilmente, se anche su questo tema non ci fosse stata un'asta al ribasso tra Lega e MoVimento 5 Stelle e se gli emendamenti proposti da Fratelli d'Italia durante la discussione sul primo decreto-legge fossero stati accolti dalla maggioranza, questo secondo passaggio ce lo saremmo potuto evitare. Invece siamo di nuovo qui a sopperire a mancanze e a chiarire posizioni non definite nel primo testo in tema di sicurezza, ma anche questa volta in maniera non esaustiva. È sintomatico il fatto che si presenti in Assemblea il provvedimento senza relatore. Sì perché, nonostante qualche miglioramento, continuano a esserci molte lacune, una su tutte quella sul tema dell'immigrazione. È totalmente assente, infatti, una concreta azione riguardo la costituzione dei centri di sorveglianza e sui tempi di trattenimento degli immigrati clandestini per i necessari accertamenti. Eppure il Consiglio d'Europa di un anno fa stabilì il principio secondo cui gli Stati membri avrebbero dovuto istituire dei centri sorvegliati, nei quali dover trattenere fino a diciotto mesi gli immigrati clandestini che entrano illegalmente nel nostro territorio. In questi diciotto mesi lo Stato ospitante deve valutare lo status di migranti clandestini ed agire di conseguenza. Questo perché, in tutti i Paesi europei, partendo proprio dalla Germania e dalla Francia, che spesso si permettono di farci la morale, vale il principio che sei clandestino fino a prova contraria, mentre in Italia il concetto è che sei profugo fino a prova contraria. Noi crediamo convintamente che sia arrivato il momento di ribaltare questo approccio politico e giuridico, che fino ad oggi ha condizionato le politiche di accoglienza nella nostra Nazione.
2019-08-05	FdI	LaRussaIgnazio	Non è stato modificato in alcun modo il regime dei rimpatri e noi continuiamo a chiedere che sia collegato alla cooperazione internazionale e che vi provveda l'Europa. I Paesi che non vogliono i rimpatri dei loro concittadini dovrebbero non godere dei benefici derivanti dalla cooperazione europea e, comunque, l'Italia dovrebbe essere a essi ostile, costi quel che costi. Non si può solo prendere senza mai dare, è giusto che vi sia reciprocità. Così come manca - ahimè - un provvedimento che allarghi Strade Sicure. Scusate se ne parlo, ma è un mio vecchio pallino perché l'ho introdotto sotto il Governo Berlusconi. Il provvedimento non prevede l'uso dell'esercito e l'uso misto di Forze di polizia e uomini delle Forze armate nelle città e contro le mafie nigeriane o italiane. Mancano molte cose. È scomparsa la castrazione chimica e non si dice nulla sui campi rom abusivi.
2019-08-05	FdI	RautiIsabella	Signor Presidente, che tristezza dover pensare a emendamenti orfani, che non avranno neanche la possibilità di essere discussi; emendamenti che avrebbero colmato le tante lacune - e ce ne sono - di un decreto-legge che si aggiunge, come bis, a un altro decreto sicurezza, il primo, che evidentemente, in assenza di decreti attuativi, non è riuscito a fare il suo dovere. Fratelli d'Italia ha presentato quasi 70 emendamenti che avrebbero colmato quei tanti vuoti, ma purtroppo non verranno discussi. La mia attenzione, la nostra attenzione, la vostra attenzione si deve concentrare adesso su uno dei tanti grandi assenti di questo decreto sicurezza- bis : mi riferisco - e lo faccio con passione e convinzione, perché è un argomento che da sempre Fratelli d'Italia ha sostenuto, anche presentando numerose interrogazioni al Ministro della difesa - a "Strade sicure". Ieri, 4 agosto, era l'anniversario di questa operazione, che compiva undici anni di impiego, essendo nata con la legge n. 125 del 2008, contenente misure urgenti in materia di pubblica sicurezza. Da allora ad oggi vengono impiegati contingenti delle Forze armate per vigilare su siti sensibili e coordinare le Forze di polizia nel pattugliamento, per un'operazione complessiva di prevenzione e contrasto alla criminalità e con un ruolo di deterrenza della minaccia terroristica, che è reale. Invito tutti a leggere il rapporto dell'ONU, reso noto l'altro giorno e datato 15 luglio, sulla minaccia terroristica in Europa. Ma andiamo avanti sui numeri. L'operazione ha all'attivo 16.000 arresti. L'operazione ha all'attivo il sequestro di oltre 2 tonnellate di sostanze stupefacenti. L'operazione ha all'attivo - e non è poco - l'identificazione di tre milioni e mezzo di persone sospette. L'operazione impiega oltre 7.000 unità, ovvero una cifra quasi pari a quella che complessivamente viene impiegata dall'Italia nelle sue missioni internazionali. Vi chiediamo, allora, perché non c'è alcuna attenzione nel decreto sicurezza- ter un'operazione fondamentale come "Strade sicure".
2019-08-05	FdI	UrsoAdolfo	Il decreto dell'11 luglio scorso, presentato in quest'Aula e assegnato a una pluralità di Commissioni che non ne hanno nemmeno cominciato l' iter, è un provvedimento che a sua volta modifica il decreto-legge sulla Brexit - quindi anch'esso necessario e urgente - presentato nel marzo di quest'anno, al cui interno (articolo 1) era stata inserita in tutta fretta una norma riguardante l'estensione alla banda larga e al 5G della normativa italiana del 2012 sul golden power. Vi parlo di una questione importante e significativa per la sicurezza nazionale e anche per i nostri rapporti internazionali, come si desume dall'accavallarsi di incontri degli ultimi giorni tra ambasciatori e aziende con i Ministeri interessati e con la Presidenza del Consiglio in merito a questo decreto. Ebbene, nel provvedimento del luglio di quest'anno si modificava a sua volta il decreto-legge del marzo scorso per renderlo più stringente per quanto riguarda la vigilanza sui contratti che si stanno già stipulando e si sono già stipulati sulla banda larga (quindi sul 5G). Ciò al punto tale che la normativa prevista nel decreto-legge di marzo, poi convertito in legge, è stata già applicata nei confronti di alcune aziende europee operanti nel nostro Paese, che hanno dovuto rispondere giustamente all'indirizzo della Presidenza del Consiglio proprio in merito alla sicurezza nazionale in relazione a contratti che stavano realizzando con alcuni operatori non europei. Ebbene, il Governo ritiene necessario e urgente presentare una modifica a quel testo per renderlo più stringente. Ma poi - guarda caso - si annuncia la decadenza di tale decreto-legge e, nel contempo, si assiste a interviste trionfalistiche di alcuni grandi operatori internazionali, che dicono di essere intervenuti per far capire al Governo che quel decreto era sbagliato, e lo annunciano in maniera trionfale in interviste plurime rilasciate sui quotidiani italiani, come se avessero un potere di intervento sul Governo. Parliamo di una grande multinazionale asiatica che opera in Europa e principalmente in Italia e interviene nel processo legislativo italiano. Ora sappiamo, leggendo i quotidiani, che quel decreto-legge dovrebbe essere lasciato decadere per poi essere ripresentato sotto forma di norma in un disegno di legge già presentato in materia di sicurezza cibernetica alla Camera dei deputati. È un po' strano - lo dico per il processo legislativo - che un decreto-legge che viene consegnato al Capo dello Stato e al Parlamento con i requisiti di necessità e urgenza venga poi lasciato decadere - ma è tuttora in vigore - per essere di fatto trasformato in un disegno di legge necessiterà di alcuni mesi prima di diventare legge. Mi chiedo: se prima era necessario e urgente - e tutti ne riconosciamo la necessità e l'urgenza, la stessa Presidenza della Repubblica lo ha fatto - può improvvisamente diventare non necessario e non urgente al punto da essere trasformato in disegno di legge, che quindi non avrà vigore per alcuni mesi, ove mai fosse approvato, lasciando vulnerabile l'Italia? E tutto ciò avviene nel momento decisivo in cui si stipulano i contratti per la realizzazione della banda larga senza un provvedimento legislativo che consenta al Governo - come lo stesso Governo aveva chiesto, presentando il provvedimento in quest'Aula l'11 luglio - di intervenire per esercitare la sua vigilanza sui contratti che si stanno realizzando. C'è qualcosa che non va: c'è una manina di troppo che ci fa giocare in questo Parlamento al gioco dell'oca - si va avanti e si torna indietro - per rispondere a interessi internazionali inconfessabili a cui evidentemente il Governo o parte di esso appare succube. Lo abbiamo detto in questa sede senza infingimenti affinché si capisca che, al di là della sicurezza, degli slogan e delle rivendicazioni, prima di tutto vi è la sicurezza nazionale, con la quale non si può giocare. Non si può giocare in questo caso, non si può giocare mai: noi lo denunciamo perché resti gli atti del Parlamento e del Paese.
2019-08-05	LN	BruzzoneFrancesco	Sono finiti i famosi 35 euro al giorno, per il cui accaparramento si era ingenerata una corsa. Signor Presidente, noto che i banchi del PD sono vuoti; forse i senatori del Gruppo sono andati a mettersi qualche maglietta propagandistica. Ad ogni modo, diamo atto che il sistema di affari collegato all'immigrazione clandestina voluto dai precedenti Governi di centrosinistra, in accordo con quell'Europa che non ci piace, è duro, convinto, testardo, quasi cocciuto nel non comprendere la storia che avanza. Ma, ancora di più, non vuole recepire la volontà del popolo italiano, che, con la voce del voto, ha spiegato bene a tutti noi che il sistema PD, cooperative, scafisti, trafficanti di esseri umani e morti nel Mediterraneo deve definitivamente finire.
2019-08-05	LN	PepePasquale	Diciamole queste feste differenze perché noi vogliamo un'Italia che lotta senza condizioni, senza se e senza ma, contro l'immigrazione clandestina. Dall'altro lato c'è un'Italia, per fortuna minoritaria, che parla di un'integrazione farlocca e poi non vede, dicendo che è un'invenzione del ministro Salvini, un bubbone preoccupante qual è - appunto - la mafia nigeriana. Noi vogliamo un'Italia che in Europa e nel contesto internazionale stia con la schiena dritta e con dignità, non quell'Italia che voi ci avete consegnato in base alla quale avete chiesto più flessibilità per più immigrazione.
2019-08-05	LN	PirovanoDaisy	Il traffico di essere umani si basa sull'usura e sul lavoro gratuito, in cambio di un prestito o di un servizio, per esempio un viaggio, sui lavori forzati come manodopera a basso costo e sull'accattonaggio, sulla tratta di minori per diversi scopi, sulla tratta a sfondo sessuale, che è la più frequente. È una rete organizzata, che parte dal più piccolo villaggio dell'Africa e arriva fino alle città più civilizzate del Nord Europa. Negli ultimi anni, secondo i dati provenienti dall'Organizzazione internazionale per le migrazioni (OIM) e non dalla Lega, questi guadagni si sono moltiplicati, grazie al traffico nel Mediterraneo.
2019-08-05	LN	PirovanoDaisy	In Libia vengono stuprate in modo barbaro e vengono messe incinte, così quando arrivano qua non si sa nemmeno da dove arrivino i bambini, se non vengono fatte abortire in modo assolutamente crudele e disumano. Qui si pagano dieci euro per una prestazione sessuale, in una qualsiasi strada di una qualsiasi città della civilissima Europa. Si tratta di un danno sociale e umanitario inimmaginabile, che finora nessuno ha cercato di bloccare.
2019-08-05	LN	PirovanoDaisy	Non siamo noi che dobbiamo chiedere un favore all'Europa per venire ad aiutarci: sono i confini dell'Europa! Nel 1800 l'Unione europea non c'era, ma i Paesi hanno saputo unirsi comunque, per fermare la tratta degli schiavi.
2019-08-05	LN	PirovanoDaisy	Questo è stato il modo di gestire gli sbarchi dei Governi Letta, Renzi e del ministro Alfano. E ora ci dite che dobbiamo fare più rimpatri: ma chi ha detto all'Europa di mandarli tutti da noi? Per avere la flessibilità!
2019-08-05	LN	PirovanoDaisy	Qui il problema non è solo la redistribuzione dei migranti. È troppo comodo dire, come fa qualche Paese europeo: datecene pure quaranta, ma non migranti economici, solo rifugiati. E degli altri, di tutte le centinaia di migliaia di persone che sono arrivate in questi anni, all'Europa interessa?
2019-08-05	LN	PirovanoDaisy	Sapete, dal 2013, per mesi, forse più di un anno, ho lavorato a Milano, vicino alla stazione centrale. E per più di un anno, tutti i giorni, la mattina e la sera, ho visto centinaia, migliaia di veri rifugiati, siriani ed eritrei, che non si sa come, partivano dai porti del Sud, non si sa con chi e non si sa a bordo di quale mezzo, senza essere registrati all'arrivo. L'allora ministro dell'interno Alfano lasciava scappare decine di migliaia di persone da Sud a Nord; persone che non solo non volevano rimanere in Italia, ma che il ministro Alfano non sapeva neanche dove mettere. Li lasciava bivaccare in stazione Centrale, donne e bambini, in mezzo ai rifiuti. Nessuno dava loro da mangiare, se non delle associazioni di volontariato; e questi, di notte, nel silenzio dei media italiani, di quel Governo, delle istituzioni locali, dell'Europa e dell'ONU partivano a bordo di treni per varcare il confine. E sapete come l'ho scoperto? Da un giornale svizzero, perché qui non ne parlava nessuno!
2019-08-05	LN	PirovanoDaisy	Signor Presidente, onorevoli colleghi, «Voi potete anche decidere di voltarvi dall'altra parte, ma non potrete mai più dire che non lo sapevate». Non sono parole mie, ma di William Wilberforce, che nel 1807, nel Parlamento inglese, dopo anni di lavoro, riuscì a ottenere l'abolizione della tratta degli schiavi e grazie a lui, negli stessi anni, altri Paesi europei e anche gli Stati Uniti fecero lo stesso. Ci vollero ancora ventisei anni di lavoro per Wilberforce e i suoi colleghi per ottenere l'abolizione totale della schiavitù nell'impero britannico. La Royal Navy, in quegli anni, aveva stabilito che le navi degli schiavisti sarebbero state trattate come le navi dei pirati e si comminava una multa di cento sterline al capitano della nave per ogni schiavo trovato a bordo. L'Europa e il mondo hanno dovuto aspettare però il 1948, con la Dichiarazione universale dei diritti umani, affinché la schiavitù e la tratta degli schiavi fossero proibite in tutto il Pianeta: «Il commercio di schiavi deve essere proibito in tutte le sue manifestazioni».
2019-08-05	M5S	GrassiUgo	Ciò è in linea con quanto statuito dalla Corte europea dei diritti dell'uomo nel recente caso Sea-Watch 3. La norma citata appare, inoltre, utile a porre fine alla prassi secondo cui tutte le navi che operano salvataggi nel Mediterraneo, qualunque sia la zona search and rescue (SAR) di riferimento, si ritengano automaticamente autorizzate a sbarcare i naufraghi in Italia. Ricordo infatti che l'Allegato 3 al piano operativo della missione Triton, operante dal 2014 al 2018, ratificato dal precedente Governo, prevedeva che le navi dei Paesi europei che pattugliavano il Mediterraneo portassero i migranti soccorsi solo in Italia. Era una regola inaccettabile, applicata anche all'operazione navale Sophia e che questo Governo ha ripetutamente chiesto di modificare, finché l'Europa, pur di non farsi carico dell'accoglienza condivisa - lo sottolineo ancora - ha preferito interrompere l'operazione, lasciando campo libero ai salvataggi delle organizzazioni non governative
2019-08-05	M5S	GrassiUgo	Per questo il MoVimento 5 Stelle, oltre a voler risolvere alla radice le cause socio-economiche che stanno alla base dell'immigrazione, come ricordato dal senatore Marilotti, e a voler introdurre corridoi legali di ingresso per i richiedenti asilo, ritiene urgente riportare nel Mediterraneo le navi europee, ovviamente con nuove regole che prevedano sbarchi o smistamento in tutta Europa: tutta l'Unione europea deve fare la sua parte
2019-08-05	M5S	GrassiUgo	Ricordo che i migranti vogliono raggiungere l'Europa e che i nostri confini, le nostre coste, prima ancora di essere dell'Italia sono dell'Europa. In proposito il 28 giugno 2018 il Consiglio europeo ha stabilito, sulla scorta di una nostra risoluzione, che i migranti devono essere automaticamente redistribuiti tra tutti i Paesi europei, superando l'assurdo principio di Dublino che impone l'accoglienza al solo Paese di sbarco, ma credo che questo sia un tema ampiamente rappresentato a quest'Assemblea. Questo accordo non ha ancora trovato applicazione, costringendo l'Italia a intavolare trattative internazionali per ogni singola nave.
2019-08-05	M5S	LannuttiElio	Non siamo nei lager libici, ma nella civile Francia, presa a modello da partiti che hanno fatto dell'immigrazione un business redditizio più dei traffici di droga, che dal 2015 ha chiuso impunemente le frontiere con l'Italia, a dimostrazione di un'Europa che ha trattato l'Italia come Paese di serie B. C'è chi può e chi non può. E la Francia può. La Francia è la Francia: aveva ammesso il presidente Juncker, ex capo di uno Stato canaglia che aveva fatto del dumping fiscale la fortuna del Lussemburgo, in barba a ogni Trattato o solenne impegno, scritto sulla sabbia dai cleptocrati europei. Nell'ultimo anno sono stati 18.000 i migranti respinti a Ventimiglia: 44.433 nel 2017, tra cui 13.500 minori. I fatti denunciati da Médecins du Monde sono più forti della propaganda «Buonistra», che ha sorvolato su evidenti arbitrii e illegalità della Francia e della gendarmeria francese sulla violazione dei diritti umani, sempre evocati in Italia. Per chiunque conosca quella zona di confine tra Francia e Italia - che frequento da quarant'anni - è impossibile non rendersi conto di ciò che sta accadendo in questa Europa che - lo ribadisco - tratta l'Italia e i Paesi periferici come Paesi di serie B. Lo chiamano «passo della morte», ed era utilizzato dai contrabbandieri per scavalcare il confine di Ponte San Luigi: collega il Comune di Grimaldi a quello di Mentone. Un sentiero sterrato che ti obbliga a scavalcare fili spinati, camminare sul ciglio di un dirupo, percorrere gallerie dell'autostrada con il rischio di essere travolti da un tir. Secondo le stesse autorità francesi, ogni anno più di 20 esseri umani perdono la vita facendo il passo della morte. In seguito alla denuncia di un bambino eritreo, il tar di Nizza ha sentenziato: «La Francia ha violato la Convenzione dei diritti dell'infanzia del 1990, che impone agli Stati firmatari di mettere al primo posto il superiore interesse del minore presente sul proprio territorio». Secondo l'ultimo rapporto dell'Alto commissariato ONU, in Francia avvengono violazioni ripetute dei diritti dei minori: dal taglio delle scarpe al trattenimento forzato, accompagnato da violenze fisiche e verbali da parte della polizia, fino alle perquisizioni, costringendo i migranti a denudarsi. Questo è il risultato della finta politica di accoglienza da parte di questa Europa. Quando si parla di immigrazione non si può evitare di riflettere sul fatto che, qualsiasi provvedimento si prenda, lo si prende in quest'Europa che ha imposto per troppi anni la dittatura franco-tedesca ai Paesi periferici come l'Italia, con la permanente violazione dei Trattati consentita da Governi afflitti dalla sindrome di Stoccolma, adusi ad andare in Europa con il cappello in mano.
2019-08-05	M5S	MarilottiGianni	La parola chiave per farlo accettare come desiderabile e politicamente corretto è stata l'introduzione del concetto di interdipendenza: Paesi ricchi e Paesi poveri risulterebbero complementari; gli uni desiderosi delle materie prime degli altri, gli altri delle tecnologie e del know-how dei Paesi dominanti. Interdipendenza! Quanta ipocrisia dietro la parola interdipendenza che tutte le forze politiche hanno ripetuto come un mantra per decenni nei loro programmi e che, ancora oggi, l'Unione europea pone alla base dei suoi rapporti con l'Africa. Noi sappiamo che l'interdipendenza può funzionare in un rapporto paritario. Ma, se i divari sono così evidenti, l'interdipendenza a senso unico produce soltanto subalternità. È ciò che è avvenuto in Africa a partire dai programmi della Banca mondiale e del Fondo monetario internazionale (FMI), che hanno imposto monocolture, latifondo e una industrializzazione forzata, orientando le economie di tali Paesi verso le esportazioni per recuperare i dollari necessari a ripagare i debiti contratti. Nasce da qui, oltre che per inseguire modelli di benessere e illusioni di crescita personale, il fenomeno migratorio moderno, accentuato dalle innumerevoli guerre che nella maggior parte dei casi sono il frutto dello scontro delle potenze dominanti per il controllo delle risorse energetiche e naturali del Continente africano. Se consideriamo oggi i due punti più critici da cui si origina l'emigrazione verso l'Italia, ossia la Libia e la Siria, ciò appare di un'evidenza lampante. Negli anni Novanta l'Unione europea, seppur tardivamente, con la Conferenza di Barcellona aveva intrapreso coraggiose politiche di cooperazione euromediterranea, premessa per un nuovo approccio col Continente africano. Tale Conferenza aveva avviato una politica di cooperazione fondata su tre pilastri: cooperazione per la pace, per la sicurezza e per lo sviluppo comune, ipotizzando perfino la realizzazione entro il 2020 di un'area di libero scambio. È stata una stagione ricca di speranze ma troppo breve, infrantasi dopo 1'11 settembre nel mutato quadro geopolitico e nei venti di guerra che ne sono conseguiti. Da allora l'Europa si è come ritirata, lasciando campo libero ai conflitti e alle sole forze che potevano gestirli - si trattasse degli Stati Uniti o della Russia - in contrasto coi fondamentalisti islamici. L'Unione europea si è ripiegata su politiche di vicinato, nell'illusione di negoziare accordi per contrastare le partenze dei migranti verso l'Europa e garantirsi contratti per il suo fabbisogno energetico. Non è un caso che, a partire dal terzo millennio, tutto il Mezzogiorno d'Italia, isole comprese, ma anche tutta la vasta area del Sud-Est del Mediterraneo hanno subito, a causa dei mutamenti geopolitici, un cambio di rotta che, da una prospettiva di cooperazione, si è tramutato in diffidenza e in pur legittime politiche di contrasto all'immigrazione incontrollata. Il problema che dobbiamo onestamente porci è, a parere mio, il seguente: tali flussi migratori potranno essere credibilmente contrastati solo con misure amministrative e di minuzioso controllo degli sbarchi? Non sarebbe più efficace che esse siano accompagnate da accordi bilaterali, ma, ancor più, multilaterali, nella prospettiva della promozione di progetti di cooperazione tecnica, scientifica, economica e di formazione che aiutino i popoli africani a interrompere l'esodo e a favorire occasioni di sviluppo economico e sociale? È sufficiente chiedere all'Europa una condivisione e una equa ripartizione dei migranti o non sarebbe molto più ragionevole pretendere che si riavviino quelle politiche euromediterranee colpevolmente abbandonate? Inoltre, data l'entità del fenomeno migratorio e al fine di contrastare lo sfruttamento da parte di organizzazioni criminali del traffico di esseri umani, non sarebbe molto più efficace istituire un'agenzia europea dell'immigrazione con sedi operative in Africa, per la migliore gestione del fenomeno per quanto riguarda sia i corridoi umanitari sia la politica dei rimpatri? Avviandomi alla conclusione, mi sono permesso di suggerire alcune linee d'azione in questo mio intervento perché il decreto-legge ci è giunto dalla Camera senza possibilità di essere emendato. Confido che esse possano essere prese in considerazione ed è con questo spirito, forse illusorio, che preannuncio, pur con le riserve di cui ho parlato, il mio voto favorevole.
2019-08-05	PD	FaraoneDavide	Salvini, ti preoccupi di non far diventare l'Italia il campo profughi dell'Europa, ma te ne freghi se il Mediterraneo o i lager libici diventano cimiteri di esseri umani.
2019-08-05	PD	PinottiRoberta	Se si volesse affrontare in modo strutturale questo problema si andrebbe in Europa, si andrebbe alle riunioni europee. Vedere un braccio di ferro tutte le volte che c'è una nave con dei migranti, anche quando è una nave militare italiana, che resta ferma perché non li può sbarcare, fino a quando non troviamo alcuni Paesi europei che ne accolgono alcune decine, vi sembra il modo di comportarsi per un Paese civile? Ma non si possono far sbarcare e poi si decide il ricollocamento? O, ancora meglio, non si può decidere prima? Alle riunioni in cui si deve discutere di questo il ministro Salvini non va. Penso inoltre che non si sarebbe dovuto votare, da parte della Lega, ma anche da parte del MoVimento 5 Stelle, contro le modifiche del Trattato di Dublino che sono state proposte dal Parlamento europeo, se si fosse voluto risolvere in modo strutturale questo problema.
2019-08-05	PD	RossomandoAnna	Questa è la foto del Governo italiano, di chi ci rappresenta in Europa.
2019-08-05	PD	RossomandoAnna	Signor Presidente, colleghi, interveniamo ovviamente, in tema di pregiudiziale, sulla necessità, sull'urgenza e sull'emergenza. È già stato detto molto bene perché, stando proprio al rigore legislativo, non ricorrono i caratteri della necessità e dell'urgenza. Lo stesso Governo ci ricorda un giorno sì e l'altro pure che gli sbarchi sono diminuiti (il Ministro dell'interno dice per merito suo), ma stiamo al dato oggettivo. C'è un altro dato oggettivo, sono aumentati i morti: uno ogni otto migranti salvati. È un dato oggettivo. Però, come in questa sede si discute di scelte politiche, di priorità politica, il tema della necessità e urgenza ci riporta allora alle priorità. È evidente che la priorità non sono i numeri. Se parliamo di immigrazione, la priorità è il governo del fenomeno in Europa, con l'Europa e non isolandosi dall'Europa. Vorrei restare alle priorità: il padre di questo provvedimento, il ministro dell'interno Salvini, non ha avvertito con la stessa urgenza ed emergenza la necessità di venire a rispondere al Parlamento - rispettando questo luogo fondamentale della democrazia dove il popolo, che viene spesso evocato, ha eletto i propri rappresentanti - sul tema, che investe la sicurezza e la nostra collocazione internazionale, del cosiddetto Russiagate. Stiamo ancora aspettando anche con la mozione di sfiducia che abbiamo presentato, certi che in mancanza di questa il Ministro non verrebbe a riferire. Siamo appesi alle baruffe del Governo del baratto, che è una forma arcaica di contratto, ancora più rozza, e ad un Governo, che è politicamente finito, perché non sta dando le risposte alle emergenze del Paese e continua a produrre provvedimenti di propaganda. Restiamo però al tema del governo del fenomeno dell'immigrazione. Se c'è un'emergenza, o comunque un'urgenza, di governare questi fenomeni, perché la Lega, quando in Europa si vota per cambiare il Trattato di Dublino, è contraria, come i suoi alleati di Visegrad? Perché, quando ci sono i vertici in Europa sulle scelte di politica dell'immigrazione, il ministro Salvini non c'è, ma c'è la fotografia di una sedia vuota e, insieme alla fotografia della sedia vuota, c'è la foto del ministro Salvini su una torretta col filo spinato, che scruta trucemente l'orizzonte, insieme ad Orban?
2019-08-05	PD	VerducciFrancesco	Se a voi interessasse la sicurezza, allora sapreste che sicurezza è innanzitutto integrazione, regole, controlli e invece colpite le navi legali, quelle delle ONG, togliete dal Mediterraneo le navi delle nostre Forze armate e di fatto incentivate gli sbarchi fantasma, senza controllo. Avete smantellato brutalmente il sistema dell'accoglienza diffuso, imperniato sui Comuni, sulla trasparenza e sul territorio, che in tante parti d'Europa ci hanno copiato. Avete cancellato l'istituto della protezione umanitaria e costretto nell'illegalità, fuori dal sistema dei controlli, migliaia di migranti, con il rischio di farne manovalanza per le organizzazioni criminali. Siete voi a colpire la sicurezza e a fare un regalo ai criminali, mentre la sicurezza si crea contrastando mafia, camorra e 'ndrangheta.
2019-08-06	M5S	PiarulliAngelaAnnaBruna	Signor Presidente, onorevoli colleghi, la storica vittoria da ultimo conseguita al Comitato olimpico a Losanna può rappresentare un'incredibile opportunità per avviare una riorganizzazione dello sport italiano che, basata sull'efficienza e sulla funzionalità, porterà Milano, Cortina, il Governo, il CONI e tutto il Paese a costruire un momento che possa rappresentare motivo di orgoglio per tutti noi. Per far sì che Milano-Cortina 2026 possa divenire un'edizione modello ed un evento esemplare, bisognerà evitare sprechi, ritardi, intoppi burocratici, mentre sotto l'aspetto sportivo sarà importante programmare la crescita di atleti affinché abbiano l'opportunità di diventare campioni. Lo sport italiano necessita di un forte rilancio all'insegna della trasparenza, di una cospicua apertura verso la società tutta attraverso il riconoscimento della centralità della pratica sportiva non solo come strumento di benessere psicofisico, ma anche di inclusione e aggregazione. Se è vero che lo sport serve la società fornendo vividi momenti di eccellenza, ora è giunto il momento di mettere al centro il ruolo sociale dello sport in questo Paese, perché al centro di un Paese in salute c'è la cultura sportiva, valore fondante attraverso il quale la persona diventa soggetto fisicamente attivo e autonomo e, in un certo senso, cittadino migliore. Lo sport favorisce l'integrazione, pertanto il nostro obiettivo deve essere innanzitutto assicurare quanto più a lungo possibile per ogni individuo la possibilità di praticare attività fisica. Ma per farlo, bisogna alzare lo sguardo; serve un orizzonte non circoscritto all'immediato, una programmazione di medio-lungo periodo da parte dello Stato. Se nella maggior parte dell'Europa lo sport è percepito come diritto di ogni cittadino, che le istituzioni garantiscono promuovendo un'offerta qualificata e completa che induce ad ampliare sempre di più la base dei praticanti, purtroppo in Italia non è stato così. I passati Governi hanno mostrato scarso interesse per il mondo sportivo delegando quasi totalmente ogni decisione al Comitato olimpico nazionale italiano. Da qui l'esigenza di una disciplina unitaria per settori omogenei, per specifiche attività, nonché l'esigenza di accorpare le varie disposizioni in un testo unico dello sport, mentre il CONI continuerà a concentrarsi sulle attività legate alle Olimpiadi, nel rispetto dell'autonomia di tutti i soggetti, a svolgere i compiti di vigilanza anche alle direttive del comitato internazionale olimpico, nonché i compiti di giustizia sportiva e un'attività propulsiva a favore dello sport. Vi è una necessità avvertita da più parti non procrastinabile di una nuova visione che sia in grado di esaltare l'essenza della pratica sportiva dando attenzione alla formazione, all'educazione e alle piccole-medie federazioni. Più equilibrio tra promozione e competizione, meno verticismo nella strutturazione del sistema in favore di un modello più inclusivo e partecipato; più investimenti in cultura sportiva, dedicando risorse alle istituzioni scolastiche e alle infrastrutture sportive. Da un lato, gli atleti, indipendentemente dal loro status di professionisti o dilettanti, nel momento in cui risponderanno a determinati requisiti, avranno riconosciuti i loro diritti in materia assicurativa e previdenziale. Dall'altro lato, gli enti sportivi in generale potranno godere di ulteriori benefici contabili, amministrativi e fiscali. Una innovazione riguarda l'istituzione dei centri sportivi scolastici, che avranno la funzione di coinvolgere in maniera strutturata e più definita rispetto a quanto accade i dirigenti scolastici, i docenti, ma anche gli studenti e i loro genitori per la realizzazione di progetti ed iniziative nello sport.
2019-08-06	PD	SbrolliniDaniela	Oggi questo provvedimento è un colpo di mano della politica, del Governo, della Lega, di Giorgetti ad un mondo fatto di milioni di persone, di ragazzi e di ragazze. Penso soprattutto alle nostre future generazioni, ai nostri giovani, proprio perché lo sport è un presidio sociale, è un presidio di sicurezza sociale, di cultura, di prevenzione di molte dipendenze. Sapete che in molti Paesi d'Europa, soprattutto del Nord, molte dipendenze sono state combattute proprio con lo sport? Perché lo sport è diventato per tutti e di tutti, ha un valore economico importantissimo, è volano di sviluppo, penso ai grandi eventi, ma cosa lo dico a fare al sottosegretario Valente, visto quello che è successo a Roma, quando la sindaca Raggi ha detto no alle Olimpiadi?
2019-08-07	FI	GalloneMariaAlessandra	Ce lo dite o no come intendete dare risposte a tutti coloro che vedevano e vedono nel progetto la possibilità di avere un lavoro sicuro e stabile per anni, a tutti quegli italiani, a quegli imprenditori, alle comunità locali, ai cittadini che chiedono sviluppo e competitività? Come intendete rispondere? Rimanete fermi a guardare? L'Italia dai tempi degli antichi romani ricopre un ruolo centrale nel Mediterraneo e in Europa, grazie alla sua posizione strategica, e lo ha mantenuto costruendo infrastrutture e grandi opere, utili a collegare la nostra penisola con il resto del mondo, senza paura del futuro; costruendo una rete di collegamenti che hanno fatto nascere e crescere una Nazione, che, seppur piccola, rappresenta ancora oggi una potenza mondiale. Ma voi no. Voi non avete a cuore le sorti dell'Italia. A voi, con egoistica presunzione, basta la vostra isola felice dove raccogliere voti in cambio di inutili promesse, di sterile assistenzialismo e di slogan. Preferite un'Italia vuota, vuota come le idee, annichilita; un'Italia ferma - come ho già detto - come una boa nel Mediterraneo.
2019-08-07	FI	GalloneMariaAlessandra	Noi no. Noi vogliamo l'Italia locomotiva d'Europa.
2019-08-07	FI	GalloneMariaAlessandra	Quella che volete bloccare è parte della futura metropolitana d'Europa e serve a far muovere il 18 per cento della popolazione europea, in regioni che rappresentano il 17 per cento del PIL europeo. Se l'Italia si tirasse fuori, rimarrebbe esclusa da ogni introito e non saremmo per niente competitivi. E la questione ambientale, che tanto vi sta a cuore? La linea Torino-Lione consentirà di risparmiare sui costi di trasporto e di eliminare 3 milioni di tonnellate di CO₂ all'anno.
2019-08-07	FdI	deBertoldiAndrea	Peraltro, amici del MoVimento 5 Stelle, credo che questo tentativo di salvare la faccia davanti al vostro elettorato sia stato ampiamente smentito proprio da coloro che, per primi, vi hanno promosso e sostenuto. Mi rivolgo, carissimi, al leader del movimento no-TAV della Val di Susa, che ha detto che li state prendendo in giro - cito testualmente le sue parole - e che la vostra mozione è una farsa. Siamo allora tutti qui a discutere e a rischiare un'auspicata crisi di Governo e delle auspicate elezioni perché qualcuno di voi, invece che prendere atto di uno sbaglio e del fatto che da anni portate avanti una battaglia assurda, sta cercando di fare la TAV con la mano governativa e, con l'altra mano, di fare ancora l'opposizione urlante e dire che sono tutte baggianate. Peccato, amici del MoVimento 5 Stelle - uso questo termine con stima e vera cordialità - che siete rimasti solo voi a dire no alla TAV, perché alla TAV credono i nostri imprenditori e tutte le categorie economiche, dalle più piccole alle più grandi, e tutti i partiti presenti in Parlamento. Il voto in Piemonte alle elezioni regionali, nella terra dove la TAV si dovrebbe realizzare, si è espresso per l'85 per cento a favore della TAV. Alla TAV crede l'Europa, che si assume la parte più alta del costo dell'opera. Ebbene, siete solamente voi qui a urlare ancora no-TAV. Non sarebbe forse meglio - permettetemi di dirvelo - che abbiate il coraggio di dire «ci siamo sbagliati, abbiamo capito che con il populismo non si costruiscono imprese, vie di comunicazione e sviluppo»? Ed alla cara collega Pirro, firmataria della mozione del MoVimento 5 Stelle, dico: altro che treni dei pendolari, nel momento in cui veniamo tagliati fuori dalle principali reti di comunicazione europee e l'Italia diventa un Paese oltremodo periferico, i pendolari non ci saranno più perché saranno a casa propria, disoccupati, oppure dovranno vieppiù prendere il treno ad alta velocità per andare all'estero, in Germania o Francia, a lavorare. Ecco la risposta che dovete darvi su questi problemi. Cari colleghi, vorrei ora illustrare la mozione presentata da Fratelli d'Italia, che - mi pare ovvio e chiaro - fin dagli albori della nostra storia politica è per il Paese, i cittadini, il popolo e lo sviluppo e che vuole portare l'Italia al centro dell'Europa, di quel corridoio mediterraneo che non si limita a collegare Torino con Lione. Qualcuno - mi pare il ministro Toninelli - ha detto che non gliene frega niente di andare a Lione con la linea TAV. Io gli rispondo che la TAV non è la tratta Torino-Lione: la TAV, cari colleghi - lo dovreste sapere meglio di me - è la tratta che collega Lisbona, Barcellona, Torino, Trieste, Bologna e Ravenna, per arrivare fino a Kiev, nella lontana Ucraina. Questo è la TAV: è porre l'Italia al centro delle vie di comunicazione europee. Voi, con la vostra mozione, presentata esclusivamente per salvare la faccia, vorreste portare l'Italia al di fuori di queste comunicazioni. Dovrete dire grazie - me lo auguro - almeno questa sera alla responsabilità delle forze di opposizione, che probabilmente non lasceranno quest'Aula, lasciando a voi la vergogna di impegnare un Parlamento contro il proprio Governo. Peraltro, mi sembra inutile ricordare, ma lo faccio ugualmente, che non è mai accaduto che un partito politico di maggioranza uscisse dall'Aula quando parla il Presidente del Consiglio dei ministri, che è espressione della vostra forza politica e di quel Governo che voi rappresentate con la maggioranza dei parlamentari. Leggo però poi sui giornali che, secondo il ministro Toninelli - quello del no-TAV - il suo alleato Salvini è un nano malefico: mi chiedo allora, amici della Lega, come fate a governare con chi definisce il vostro leader un nano malefico. Credo che stiamo prendendo in giro gli italiani e il popolo italiano, ma non possiamo permettercelo e non ce lo permettono né la nostra economia né le nostre istituzioni. Fratelli d'Italia, quindi, con forza e convinzione dice sì a questa mozione a favore della TAV.
2019-08-07	LN	CasolatiMarzia	(ore 10,40) ( Segue CASOLATI). L'attuale tratta detiene infatti una serie di criticità e primati negativi che ne limitano la potenzialità. La tortuosità del tracciato, dovuta a problemi morfologici, consente il transito di convogli lunghi al massimo 550 metri, a fronte dei 750 degli standard europei. La pendenza, che raggiunge in taluni punti il 30 per cento, determina l'utilizzo anche di tre locomotori per la trazione di treni merci, con un aumento conseguente di costi, consumo energia e inquinamento maggiore del 40 per cento rispetto alla concorrenza europea. Sempre a causa della pendenza, il traino massimo consentito è di sole 650 tonnellate rispetto alle 1.600 del tunnel del Gottardo. L'interasse tra i binari, di soli 341 centimetri a fronte del minimo consentito dagli standard europei di 355; la mancanza di pompe di aspirazione dei fumi e la totale assenza di uscite di sicurezza rendono potenzialmente la galleria una trappola mortale in caso di incidente. A causa di queste problematiche, il traffico sulla tratta ha perso negli ultimi quindici anni il 71 per cento a favore del trasporto su gomma. Solo l'8 per cento delle merci viaggia su rotaia contro il 29 per cento dell'Austria e il 70 per cento della Svizzera. Questa situazione si riverbera anche sul costo di trasporto per tonnellata, che è maggiore del 67 per cento rispetto a quello dei tunnel di base presenti o in realizzazione su tutti i valichi delle Alpi (Gottardo, Ceneri, Brennero ed altri). L'Italia è un Paese a forte vocazione manifatturiera sostenuta dall' export. Infatti, le esportazioni sono cresciute sia in valore economico (più 4,1 per cento) che in volumi (più 3,1 per cento), e spostano milioni di tonnellate ogni anno. Il 92 per cento di traffico merci tra Italia e Francia è autostradale; più di 740.000 camion all'anno (fonte SITAF) attraversano il traforo. Il motivo che sta alla base della necessità di sostituire la vecchia tratta di valico con il nuovo tunnel di base del Moncenisio è l'obsolescenza tecnico-funzionale che si traduce in mancanza di sicurezza. Le difficoltà morfologiche del territorio che la natura ha dato alla Regione sono però state compensate dal buon Dio, che ha voluto che il Piemonte fosse strategico nell'intersezione delle rotte delle merci tra Rotterdam e Genova e tra Kiev e Algeciras, principale porto di collegamento con il Continente africano. Centocinquant'anni anni dopo l'inaugurazione del Frejus, il progetto del tunnel del Moncenisio si inserisce all'interno del Corridoio 5, noto anche come Corridoio mediterraneo: 3.000 chilometri di ferrovia per favorire gli scambi economici a Sud delle Alpi in Regioni che rappresentano il 18 per cento della popolazione e il 17 per cento del PIL europeo. Dei 162 chilometri totali previsti, il 18 per cento è già stato scavato; quasi 30 chilometri tra canna principale e quattro discenderie e bypass di sicurezza. Sì, perché il nuovo Frejus contempla un bypass di sicurezza ogni 333 metri. L'utilità della Torino-Lione è stata già ampiamente argomentata. In virtù del piano Connecting Europe facility, deliberato dal Parlamento europeo il 17 aprile 2019, l'Europa aumenterà dal 40 al 50 per cento il contributo comunitario. Grazie a questa novità, la quasi totalità dei fondi in capo all'Italia risulta quindi già stanziata. Il recedere dal contratto - come segnalato dall'analisi costi-benefici commissionata dal MIT - costerebbe all'Italia 3,55 miliardi, senza considerare 100 milioni di costi operativi per la chiusura dei cantieri e la gestione delle controversie, e i 350 milioni che già sono stati spesi, che andrebbero quindi in fumo. Adesso intendo affrontare le domande e le criticità poste da chi non ritiene che l'opera sia funzionale al Paese e sia inutile. Il progetto è vecchio: falso. Il progetto definitivo è stato approvato nel 2018 dopo un percorso di concertazione con il territorio che ha visto lo svolgersi di 205 sedute di lavoro, trecento audizioni di tecnici ed esperti e dieci alternative di percorso. È pericoloso per la salute dei cittadini: falso. Non sono state riscontrate criticità in oltre 62.000 misurazioni ambientali effettuate da ARPA nel solo cantiere di Chiomonte. Non ho letto male: sono più di 62.000. Tutti i cantieri della Torino-Lione sono sottoposti a un rigoroso sistema di controlli ambientali improntati sull' italian style adottato in Val Susa, dove le centraline monitorano i parametri in un raggio di 15 chilometri dal cantiere. Tutti i siti dispongono di una stazione di trattamento delle acque e vasche per il raffreddamento dei materiali estratti; controlli periodici sui corsi d'acqua in prossimità dei cantieri non hanno mai rilevato traccia di inquinamento. Peraltro, sotto il profilo ecologico, al quale in questo momento siamo giustamente tutti molto attenti e sensibili, il passaggio del traffico merci dalla gomma alla rotaia comporterebbe una diminuzione di gas serra pari alla produzione di anidride carbonica di una città di 300.000 abitanti.
2019-08-07	LN	CasolatiMarzia	Ancora, si dice che vi sia il pericolo di infiltrazioni mafiose. Il cantiere della Torino-Lione è il primo caso in Europa con applicazione traslazionale delle normative antimafia presenti in Italia.
2019-08-07	LN	CasolatiMarzia	Insomma, l'isolamento non fa bene al Piemonte. L'Europa è qui dietro e i commerci, i traffici e i movimenti con l'Europa fanno bene allo sviluppo economico. «Fare o non fare il Frejus significa progredire o regredire». Queste non sono parole mie; non sono neanche state dette da Matteo Salvini, ma sono del più grande statista che l'Italia abbia mai avuto e a cui il Piemonte ha avuto il privilegio di dare i natali: il conte Camillo Benso di Cavour.
2019-08-07	LN	CasolatiMarzia	Quando si dice che è un regalo a Macron si dice il falso: è un regalo che facciamo ai nipoti dei nostri figli. Così come l'attuale tunnel ha servito sei generazioni di europei, c'è la certezza che il nuovo traforo consentirà il transito di almeno altrettante generazioni. Pur snodandosi per il 78 per cento su territorio francese, il tunnel sarà di proprietà paritetica tra Italia e Francia fino al 2114; dopo quella data la convenzione dovrà essere rinnovata. Nel far presente a questa Assemblea quanto le maestranze valsusine siano riconosciute, specializzate e ricercate in tutta Europa per questo tipo di lavoro, non si possono non ricordare gli oltre 400 feriti tra le Forze dell'ordine da criminali
2019-08-07	PD	RossomandoAnna	Da qui, decrescendo, passiamo alle parti meno alte, per così dire: c'è una finzione, perché ponete come alternativa gli investimenti nelle infrastrutture in altre parti d'Italia, quando sappiamo benissimo che ci sono una partnership con l'Europa e investimenti e accordi con la Francia. Chiederei sommessamente dove sono le politiche per gli investimenti - quelli veri - nelle infrastrutture, quando siete costretti a usare l'avanzo delle politiche non riuscite sul reddito di cittadinanza - perché non avete progettualità - per congelare le procedure d'infrazione. Dove sono le politiche per gli investimenti? L'avete spiegato agli italiani? Pensate di spiegarglielo prima o poi? Poi c'è l'altra parte simbolica e, cioè, la strumentalità del cavalcare la protesta dei movimenti. Qua c'è un forte simbolo della nostra epoca. La politica non ha più la funzione di raccogliere il conflitto e dargli uno sbocco politico, perché voi avete scelto di rappresentare il conflitto nelle istituzioni; avete scelto di usare il Parlamento per rappresentare il conflitto. Vorrei però avvisarvi che siete al Governo e, quindi, qualche cosa dovete provare a risolvere. Sempre decrescendo in punto nobiltà, arriviamo ad altre parti rappresentative e simboliche. La mozione impegna il Parlamento e non il Governo, perché in questo Esecutivo il MoVimento 5 Stelle non è più in grado di impegnare nessuno e niente. Questa è la verità.
2019-08-20	FI	CanginiAndrea	Do molto valore alla politica estera perché ritengo che quella sia la politica con la «P» maiuscola. Se guardiamo ai risultati ottenuti da questo Governo, ci rendiamo conto che il Governo non c'era; c'erano due, forse tre, con due, forse tre posizioni distinte e contraddittorie nel naturale conflitto tra di loro su tutto. Sull'Europa una forza politica ha votato la neo presidente della Commissione europea Von der Leyen, che segnalo ai colleghi sovranisti è stata votata anche dal principe dei sovranisti Orban. Quindi non è un'operazione elitaria di palazzo. Gli altri no. Sul Venezuela conosciamo le contraddizioni. Mi pare che, nel voler essere i più furbi di tutti, ci si sia alienati le simpatie tanto degli Stati Uniti di Trump, da una parte, quanto - credo ragionevolmente di poterlo dire - persino di Putin, dall'altra. Su Xi non lo so - è enigmatico per definizione - ma probabilmente l'operazione che è stata fatta con il memorandum la pagheremo pesantemente in futuro. Presidente Conte, lei ha elencato una serie di presunti successi di questo presunto Governo. Dal suo elenco mancava l'unica cosa vera. Lei ha avuto il buon gusto di non citare il tema per eccellenza, che doveva essere prioritario per questo, come per qualsiasi Governo: il terremoto.
2019-08-20	FI	GasparriMaurizio	Noi vogliamo un centrodestra unito e chi ha più forza oggi ha l'obbligo di avere più saggezza, come la storia che ho ricordato ha dimostrato. Abbiamo infatti un'occasione storica, data dal fatto che la maggioranza degli italiani vuole un certo Governo su fisco, famiglia, impresa e tutela dell'Italia in Europa. Noi vogliamo stare in Europa, ma orgogliosi e a testa alta, come tentammo di fare.
2019-08-20	FI	MalanLucio	Andando molto a grandi linee, abbiamo visto che l'economia italiana ha una crescita pari a zero ed è all'ultimo posto in Europa. Qualcuno si consola pensando che siamo al derby calcistico e dicendo che però anche la Germania è in difficoltà. La Germania è in difficoltà, ma comunque cresce più dell'Italia e questo non è un motivo di gioia, perché nel derby, se l'altra squadra è in difficoltà, la mia squadra magari riesce a fare gol e allora va bene. Non è così, perché, se la Germania è in difficoltà, vuol dire che importerà di meno e, siccome ciò che ha sostenuto l'Italia in questi anni è stato l' export specialmente verso la Germania, ciò vuol dire che questa sarà un'ulteriore difficoltà. Non è certo una consolazione pensare che anche la Germania abbia qualche difficoltà. Dal 1° gennaio, tra centotrenta giorni o giù di lì, avremo l'IVA al 25 per cento: un disastro per il nostro Paese. Il senatore Bagnai ha parlato dell'esercizio provvisorio e ha detto che è stato usato 33 volte nella storia della nostra Repubblica. Sì, però l'ultima volta è stato nel 1988; sono trentun'anni che l'esercizio provvisorio non viene usato.
2019-08-20	FI	MallegniMassimo	Signor Presidente, Ministri, mi rivolgo al Presidente del Consiglio. Presidente Conte, io le debbo delle scuse pubbliche, perché da questo microfono ebbi a rivolgerle un'accusa durante un question time e lei mi replicò. L'accusai di essere - non proprio così, ma faccio una sintesi avendo pochi minuti a disposizione - una sorta di burattino nelle mani di due soggetti detentori della maggioranza. Ho sbagliato. Lei oggi ha dimostrato, forse per incapacità altrui, di onorare il ruolo di Presidente del Consiglio e di svolgere la sua funzione di Capo del Governo con onorabilità e senso dello Stato. Detto questo, signor Presidente, io devo rilevare alcune questioni che non sono di poco conto, perché sia lei che altri senatori intervenuti di quella che ormai possiamo definire la vecchia maggioranza che sosteneva il suo Governo avete parlato di un Governo eccezionale, di provvedimenti fantasmagorici, di questioni meravigliose che hanno pervaso la Nazione e l'hanno portata ai massimi livelli in Europa e nel mondo. Le do una notizia: i cittadini e le imprese non se ne sono accorti, anzi la situazione economica del Paese è in grande asfissia, la stagione estiva che si è appena conclusa ha registrato più famiglie che se ne sono state a casa di quante hanno avuto la possibilità di godere forse un giorno, al massimo due giorni di vacanza. La situazione è preoccupante, grazie al vostro decreto dignità allo sblocca cantieri, che non ha sbloccato niente, allo spazza corrotti che dal 1° gennaio, se non ci mettiamo le mani, toglierà un momento di alta giustizia che è quello della prescrizione, a fronte dell'incapacità di uno Stato che non è in grado di concludere dei processi che durano decine di anni (chi vi parla lo sa per averlo provato personalmente sulla propria pelle), al reddito di cittadinanza che convince le persone e i ragazzi a stare più volentieri a casa invece che andare a lavorare e al vostro decreto dignità, come dicevo prima, che impedisce alle imprese di assumere senza avere la preoccupazione di trasformare quel rapporto di lavoro in una cosa ancora più importante di un matrimonio, e al decreto semplificazione, che ha bloccato l'attività della pubblica amministrazione sul territorio, che voi ovviamente non conoscete, perché non gestite se non sparuti Comuni, ma noi che abbiamo amministratori, sindaci e assessori conosciamo bene le difficoltà che tutti i giorni devono affrontare sulla loro pelle. Le opere pubbliche sono bloccate; il suo Ministro delle infrastrutture e dei trasporti ci venne a dire in Commissione all'inizio, ritardando più degli altri, ovviamente, che si sarebbe dedicato alle ciclovie e probabilmente così ha fatto, perché ci sono ancora 600 opere pubbliche bloccate, nulla è partito e l'Italia è lì che guarda mentre gli altri volano.
2019-08-20	FdI	UrsoAdolfo	Questo è l'anno della sudditanza dell'Italia in Europa: prima con la legge finanziaria, scritta a Bruxelles, e poi con il nuovo assetto di governo dell'Unione ci hanno giocati come volevano. La Germania, dopo un decennio in cui aveva deciso di affidare la Presidenza della Commissione a persone deboli, espressione di Paesi deboli (come il Lussemburgo e il Portogallo), per la prima volta ha nominato - perché questo ha fatto - un leader tedesco forte, una donna forte del Paese più forte, e ha preso totalmente il controllo delle istituzioni europee, per la latitanza della Gran Bretagna e la decadenza dell'Italia e della Spagna. Cercherà così di farci digerire una riforma del meccanismo salva-Stati che lede gli interessi vitali dell'Italia. Lei come risponde? E l'Italia e questo Parlamento come rispondono? Proponendo il Governo della restaurazione, senza nemmeno la nobiltà del Gattopardo. L'avvocato dei cittadini, forse lei stesso, sarà sostituito dal maggiordomo di Ursula, come qualcuno ha rivendicato con orgoglio, e il Governo sovranista si tramuterà improvvisamente in un Governo collaborazionista, del quale tanti Quisling sono già pronti ad assumere con orgoglio la paternità. Questa è la fine di un errore storico, che ha fatto anche la Lega, quando non ci ha ascoltati e ha voluto imboccare la strada del contratto di Governo, consegnando il Paese a questa situazione, in quest'Aula. Questa è la fine del MoVimento 5 Stelle e che poco fa l'ha applaudita persino mentre condannava la politica dei social. L'hanno applaudita: un movimento che è nato su Internet oggi addirittura condanna la politica dei social
2019-08-20	LN	BagnaiAlberto	Ha fatto riferimento alla cultura costituzionale e io, che ne sono un dilettante, mi sono documentato: l'Italia è andata in esercizio provvisorio 33 volte nel dopoguerra; la durata media delle precedenti legislature è stata di 4,3 anni; se non sbaglio, in otto anni ci sono state elezioni anticipate. Non siamo dunque nella patologia, ma nella fisiologia. Quello che secondo me, invece, è un elemento di incoerenza è un elemento che - glielo devo dire con un minimo di amarezza, ma di franchezza - ha minato la mia fiducia è che questo anelito verso la trasparenza non c'è stato in altre circostanze, in particolare non c'è stato nel negoziato con l'Europa.
2019-08-20	LN	BagnaiAlberto	Questo era il fulcro della questione e il punto fondamentale è che quando queste affermazioni, queste indicazioni di linea politica, non previamente condivise da un Ministro tecnico con tutta la maggioranza che sosteneva il suo Governo, erano state espresse, e il presidente Borghi segnatamente, prendendo il ruolo del poliziotto cattivo, era intervenuto per contestarle, questa linea aveva trovato un'ampia condivisione e copertura politica perfino, con mio stupore, nella persona del vice premier Di Maio, quello stesso che, con altrettanto mio stupore, ci aveva definiti la nuova Tangentopoli il 16 maggio di quest'anno durante una campagna elettorale che francamente aveva assunto dei toni dai quali si capiva che sarebbe stato difficile recedere senza lo sforzo da parte di tutti. Per una finanziaria di questo tipo, allora, sinceramente non ci si poteva aspettare che ci sarebbe stato un assenso della Lega. Proprio perché la congiuntura non è favorevole - se ne sono accorti perfino alcuni autorevoli colleghi della opposizione, noi ci pregiavamo di essercene accorti con un minimo di anticipo - occorre visione, occorre coraggio e lei ha deciso di non averne e non può chiederci di seguirla su questa strada. Oggi Martin Sandbu sul «Financial Times» esorta l'Europa a sbloccare le politiche fiscali e noi non possiamo sostenere un Governo più conservatore del «Financial Times». Come ampiamente anticipato dalla nostra elaborazione, Francia e Germania si apprestano a violare delle regole irrazionali. E noi siamo vittime di un approccio che ci vuole sempre, per un malinteso complesso di inferiorità, essere più realisti del re. Questo è inaccettabile.
2019-08-20	M5S	PatuanelliStefano	Le rivolgo anche un ringraziamento razionale perché grazie al suo lavoro, alla sua razionalità e alla sua capacità ha riportato l'Italia al centro dell'Europa e con la sua capacità e la sua mediazione ha sempre fatto camminare questa maggioranza, tranne forse nelle ultime settimane, nel solco di quel contratto di Governo - elemento sul quale tornerò in seguito - nato per il senso di responsabilità di due forze politiche che comunque sono sempre state diverse e avevano motivi di tensione. Grazie davvero, quindi.
2019-08-20	PD	RenziMatteo	Lei oggi, signor Presidente del Consiglio, si dimette. Il Governo che lei orgogliosamente ha definito in questi quattordici mesi populista ha fallito. Tutta l'Europa ci guarda e ci dice che l'esperimento populista funziona molto bene in campagna elettorale, ma funziona un po' meno bene quando si tratta di governare.
2019-08-20	PD	RenziMatteo	Tuttavia, io sono qui a dire che, prima delle legittime ambizioni, prima dei legittimi risentimenti, prima delle ripicche, viene l'interesse del Paese. Io ho servito questo Paese come Presidente del Consiglio. Ho avuto l'onore e l'onere di poter incontrare decine, centinaia di persone. So che è in arrivo una recessione, in questa parte dell'Occidente, che è molto preoccupante; so che la produzione industriale tedesca che crolla, come dice la Bundesbank, non mi fa essere soddisfatto perché almeno la Merkel soffre, come pensa qualche populista. Il crollo di quella produzione industriale significa che nel vostro, nostro, Nord-Est nei prossimi mesi saranno guai per tutti. So che tra Stati Uniti e Cina c'è un problema di dazi enorme. So che quello che sta per accadere in Europa, se l'Italia non si presenta al tavolo, rischia di tagliarci fuori definitivamente.
2019-08-20	PD	StefanoDario	È stato un errore consentire tutto questo, presidente Conte. Un modus operandi che ha caratterizzato l'azione di governo della Lega che, con l'ossessione dei sondaggi, ignora qualsiasi regola democratica pensando di poterla surrogare con i like che la bestia cattura sui social. Invece, è proprio di responsabilità che questo Paese ha dannatamente bisogno. La responsabilità di chi oggi ribadisce con fermezza il pericolo di portare il Paese verso scelte sconsiderate come l'aumento dell'IVA, l'esercizio provvisorio del bilancio o l'isolamento in Europa nella importante fase di nomina degli assetti: altro che flat tax ! In un fragilissimo contesto macroeconomico, che volge verso uno scenario recessivo a cui si aggiungono tensioni economiche internazionali, l'agenda politica non può essere dettata dai sondaggi. In questo scenario l'unico trend che andrebbe analizzato, semmai, è quello che interessa una bella fetta del Paese. Faccio riferimento al mio Sud, dove la crescita potenziale prevista dello 0,4 per cento verrebbe asfaltata dall'aumento dell'IVA, che vale proprio lo 0,4 per cento del PIL. È su questo campo che va giocata la partita politica e che vanno tracciati impegni ed iniziative, a partire dal progetto di autonomia differenziata. Quello della Lega era un piano che non ha mai nascosto l'odioso germe della separazione degli interessi tra Nord e Sud del Paese, per usare le parole del presidente della Svimez, Luca Bianchi.
2019-08-20	PD	ZandaLuigi	Oggi il presidente Conte ha difeso l'operato del suo Governo, come doveva fare, accusando il ministro Salvini di interesse personale per la sua condotta degli ultimi giorni. Credo che nel merito abbia ragione, presidente Conte, e che tutto quello che ha osservato rispetto ai comportamenti di Salvini sia corretto. Nonostante questo, penso che lei abbia esagerato, perché è lei il Presidente del Consiglio e l'articolo 95 della Costituzione definisce bene il suo ruolo: è lui che dirige la politica generale del Governo e ne ha la responsabilità. Quindi, se interviene in questo modo in Parlamento, non può non parlarci delle responsabilità che anche lei ha avuto nella chiusura dei porti, nelle provocazioni nei confronti dell'Europa, negli insulti alla magistratura e alla stampa e nella firma sua e di tutta la maggioranza di decreti-legge palesemente incostituzionali.
2019-09-10	FI	BerniniAnnaMaria	Signor Presidente del Consiglio, abbiamo imparato a conoscerla quattordici mesi fa, quando si è presentato a noi all'Emiciclo, al Paese, con un programma fortemente antieuropeista. Addirittura si parlava di "Italexit", di piano B, di mini- bond, mini-BOT, lei lo ricorderà. Si parlava anche di democrazia diretta, di abbattimento della democrazia rappresentativa. Come ha ricordato qualche collega, oggi lei si presenta come vestale della centralità del Parlamento; si presenta con un programma fortemente europeista anche se con una capacità di fare spesa pubblica che sicuramente non sarà gradita all'Europa tanto che - vedo il ministro Gualtieri - siete già stati messi in mora dal commissario Dombrovskis, che ha detto di fare attenzione, perché l'Italia sarà una vigilata speciale. Non avevamo dubbi. Non pensiate che l'Europa, anche se avete votato - e avete fatto benissimo - la presidente von der Leyen, possa stendervi permanentemente tappeti rossi; non si può fare troppo extradeficit in Europa perché poi i tappeti rossi non si trasformano mai in assegni in bianco. Prima o poi l'Europa chiede ragione degli extradeficit, che sono debito futuro sulla pelle, sulle spalle e nelle tasche degli italiani.
2019-09-10	FI	FantettiRaffaele	Presidente Conte, quando va in Europa si ricordi che siamo l'unico Paese con oltre 4 milioni di residenti sul territorio dell'Unione europea: in questo siamo campioni del mondo. Difenda questo primato promuovendo e perorando gli interessi degli italiani all'estero. In tal senso avremo certamente rispetto per il suo lavoro e la incoraggeremo ad andare avanti. Buon lavoro.
2019-09-10	FI	PerosinoMarco	Per quanto riguarda l'economia, abbiamo scoperto che il debito pubblico è una variabile indipendente. Ora l'Europa ci è amica, Macron e Merkel ci amano, possiamo fare più deficit e possiamo cedere sovranità. L'IVA sarà aumentata solo per alcuni generi, tutti i pagamenti saranno tracciati, anche al bar e al ristorante non si userà più il contante; e queste sono misure che aiutano i poveri. Circa gli investimenti, il Ministro che ha risolto il post -terremoto dice di sì, mentre il MoVimento 5 Stelle chiede una rettifica. La TAV, in attesa che il vostro esperto (quello dei 5 Stelle) chiarisca i chilometri, i milioni e i miliardi, si farà? È già partita? Per l'Asti-Cuneo, che mi sta a cuore, essendo nella mia Provincia, metterete nel frullatore le due ricette, quella Delrio e quella Toninelli? Gli appalti li facciamo oppure no, perché c'è il pericolo mafia e bisogna chiedere al Presidente dell'Antimafia? Con l'Ilva faremo un parco giochi. Per quanto riguarda l'Alitalia, regaliamo 900 milioni di euro; lasciatela fallire tranquillamente. Per quanto riguarda gli enti locali e le Province, le strade sono dissestate, le scuole superiori un disastro; ma è un'illusione ottica. Per i Comuni, mi raccomando, bloccate l'avanzo, bloccate i contributi, obbligate alle gestioni associate. Per quanto riguarda l'immigrazione, vengano tutti, le ONG sono brava gente, legalitari. Diamo lo ius soli a chi nasce e ai genitori e anche i nonni vengano a operarsi di cataratta e di ernia. Siete contro l'Italia. La revoca delle concessioni autostradali costa 25 o 30 miliardi di euro. Non c'è problema, abbiamo tanti soldi. Sulla xylella ci hanno dato la multa? Non importa, non era vero. Gli inceneritori? Faremo la raccolta differenziata (faremo); per ora spediamo in Germania, perché possiamo permettercelo. SAPONARA (L-SP-PSd'Az). Al Nord non li vogliamo! PEROSINO (FI-BP). Per quanto riguarda l'acqua pubblica, 300 litri gratis a tutti; 3.000 va bene lo stesso. Gli investimenti con la fiscalità generale: quale? L'autonomia differenziata: abbiamo parlato per mesi e per anni, ma era uno scherzo, la si farà forse per finta. In politica estera sarete con il Venezuela di Maduro o con l'opposizione? Qua dentro abbiamo visto dei grandi teatri. Da ultimo, l'apoteosi con i temi eticamente sensibili: droga libera per tutti e sull'ordinanza della Corte costituzionale non legiferiamo: si arriverà al suicidio assistito, che è l'anticamera dell'eutanasia. L'utero in affitto, le adozioni gay, il gender : tutte perversioni contro natura. La famiglia è una sola, la natalità si fa, come dice il Forum delle famiglie, con un aiuto solo, finanziario, secco e consistente.
2019-09-10	FdI	CirianiLuca	Chi salverà l'Italia da questo Governo? Sentiremo ancora parlare della Commissione sulle banche, presidente Conte, oppure nulla più? Chi indagherà sullo scandalo di Bibbiano? Sarà il partito di Bibbiano, ministro Di Maio - non lo vedo in Aula - a risolvere i problemi di Bibbiano? Sarà possibile parlare ancora della commistione tra politica e CSM o non sarà più di moda? E che cosa succederà dell'intreccio tra politica e malaffare, della corruzione, visto che governate con il partito che definivate la piovra della corruzione? Che ne sarà della politica dell'immigrazione, della sicurezza, del taglio delle tasse, del piano degli investimenti, dell'IVA e di tutto quello che purtroppo rimarrà soltanto un libro dei sogni? Ci raccontate - l'abbiamo sentito anche oggi - che questo Governo nasce sotto i migliori auspici, perché la Commissione europea, i poteri forti dell'Europa, lo definiscono affidabile. Di Governi "affidabili" ne abbiamo già conosciuti diversi: erano i Governi che aumentavano le tasse e spalancavano le frontiere a 600.000 immigrati clandestini.
2019-09-10	FdI	LaRussaIgnazio	Ma potrei fare tutta l'operazione al contrario. Immagino, al contrario, un uomo del PD che arriva e si trova insieme ai 5 Stelle. Non ho il tempo altrimenti potrei fare lo stesso discorso al contrario. Poi però gli dicono, all'uno e all'altro, che adesso in Europa ci faremo sentire con Gentiloni. Gentiloni sarà gentilissimo in Europa, più gentile di lui non sarà nessuno, un Gentiloni gentile era proprio quello che ci mancava in Europa.
2019-09-10	LN	BagnaiAlberto	E poi, signor Presidente del Consiglio, vorrei richiamarla al fatto che la sua dichiarazione di voler essere l'avvocato difensore del popolo italiano, che suscitò l'entusiasmo di molti e anche il mio, assume oggi un valore del tutto particolare e sarebbe bello se lei la prendesse sul serio. Questo perché nel momento in cui l'Europa ci dice che cambierà le regole confessa implicitamente che esse erano irrazionali e all'Italia occorrerebbe un buon avvocato che chiedesse all'Unione europea di rifonderci i danni che ci ha causato imponendoci l'obbedienza a queste regole assurde.
2019-09-10	LN	BagnaiAlberto	Signor Presidente, non credo ci sia molto da aggiungere alle veementi parole del nostro Capogruppo alla Camera, onorevole Molinari, salvo una sottolineatura. Molinari le ha correttamente ricordato, presidente Conte, che lei sapeva di essere il Premier di una maggioranza fortemente critica verso gli attuali assetti europei. Aggiungo, presidente Conte, che anche noi sapevamo quale fosse il suo percorso. Sapevamo, come tutti, e come lei stesso ha pubblicamente ammesso, che questo percorso era legato al PD. Sapevamo, insomma, che lei era un Premier di garanzia, non del cambiamento, ma della continuità: un'esigenza complementare a quella del cambiamento, e altrettanto nobile se agita lealmente. Personalmente la cosa non mi stupiva né mi preoccupava. Non sono entrato in politica per affermare le mie ragioni: per quello ho le sedi scientifiche; ci sono entrato per metterle in discussione. Mi darà atto di aver rispettato la sua sensibilità politica, dichiarando le mie premesse di valore ma adeguandomi alle sue in quanto, a norma di Costituzione formale - quella materiale è un po' diversa - lei era il titolare supremo della funzione di indirizzo politico. Mi darà atto di aver cercato di stabilire un dialogo franco e costruttivo. Voglio continuare anche oggi in questo spirito, in un momento in cui parlare di collaborazione fra noi è, purtroppo, diventato un po' inopportuno, per il semplice motivo che io so di aver fatto quanto lei mi ha chiesto di fare, ma so anche che lei non ha fatto quanto io le ho chiesto - non a titolo personale, ma istituzionale - di fare: coinvolgere il Parlamento nel dialogo con l'Europa. Fuori da qui siamo colleghi, facciamo un lavoro per il quale sono necessarie due doti: ambizione e curiosità intellettuale. Lei certamente possiede una di queste doti. Supponendo che possegga anche l'altra, mi permetta di darle qualche ragguaglio sull'attuale situazione europea. Mi consenta, in tutta umiltà, di mettere le mie competenze che, per quanto scarse, mi hanno comunque portato qui, da eletto
2019-09-10	LN	BorgonzoniLucia	Ci avete svenduto all'Europa per qualche poltrona, di cui una è la sua, presidente Conte, una poltrona a cui tiene tanto e ha dimostrato di essere un Presidente un po' per tutti, pur di poterla tenere. Grazie a questa sua sete di potere, riporta al Governo chi non è passato per l'ennesima volta dal voto popolare; chi ha approvato e voluto il jobs act, un provvedimento che ha portato solo odio verso i lavoratori; chi in un solo anno ci ha fatto invadere da più di 180.000 clandestini; chi ha voluto la riforma Fornero, che ha piegato un'intera fascia di persone, pensionati che dovevano andare in pensione e non ci sono riusciti, che magari non avevano il lavoro e che per anni si sono trovati ad andare dagli assistenti sociali per pietire quello che era un loro diritto.
2019-09-10	LN	BorgonzoniLucia	Presidente, tutti si renderanno conto e sarà sotto gli occhi di tutti ciò che ha fatto. Mi riferisco agli accordi che lei ha fatto in Europa per fermare la Lega e Salvini. Di questi accordi ci rendiamo conto anche dalle dichiarazioni della ex ministra Trenta, che è rimasta sconvolta per non essere stata confermata come Ministro, visto che aveva fatto di tutto per fermare Salvini, come se i Ministri dello stesso Governo avessero il compito di ostacolare gli altri Ministri. Questo l'abbiamo sentito anche in sue registrazioni. Non metterete a tacere e non riuscirete a nascondere quanto è successo a Bibbiano e questo ve lo giuriamo e ve lo assicuriamo, come non riaprirete i porti. Ve lo impediremo!
2019-09-10	LN	CandianiStefano	, ovvero rispetto a una azione politica che la Lega ha guidato e che ha consentito all'Italia di rialzare la testa per rompere l'egemonia franco-tedesca sull'Europa. Questo è un capolavoro di trasformismo, di ribaltone; si chiama restaurazione, signor Presidente, si chiama sottomissione. È l'umiliazione dell'Italia, quella che lei oggi sta portando in Senato con questo Governo.
2019-09-10	LN	CandianiStefano	Perché questo è un Governo che nasce fuori dall'Italia, voluto e sostenuto da Berlino e Parigi, applaudito da Bruxelles e dai rappresentanti di quell'Europa che ci hanno mandato in recessione, da quel potere che, attraverso l'Unione europea, ha fatto pagare agli italiani, con miliardi di euro, i debiti delle banche francesi e tedesche, compiacente il Partito Democratico che era al Governo e con cui oggi vi siete mescolati e diventerete una sola cosa: la cosa.
2019-09-10	LN	RomeoMassimiliano	Vogliamo poi pensare ai 14 voti che sono stati determinanti per l'elezione di Ursula von der Leyen, la famosa rigorista che indubbiamente non c'entrava nulla con la politica di sfida all'Europa iniziata col Governo gialloverde? C'è stata poi l'elezione di Sassoli come presidente del Parlamento europeo e del vicepresidente Castaldo; ancora, pensiamo alla richiesta da parte del Partito Democratico affinché sul presunto Russiagate venisse a riferire in Aula qui al Senato non Salvini, ma il presidente Conte: il che vuol dire che certi ammiccamenti c'erano già prima, visto che lo stesso presidente Conte poi è venuto in Aula, acconsentendo subito alla vostra richiesta.
2019-09-10	M5S	BotticiLaura	È tempo di abbandonare gli slogan per passare a una politica dei fatti. Abbiamo tanto da fare. Ci aspettano sfide epocali in Italia e in Europa: dalla salvaguardia dell'ambiente al futuro dei giovani 2050. Dagli anni Ottanta in poi l'Italia non è stata capace di cogliere le sfide che la globalizzazione e le nuove tecnologie hanno lanciato. Oggi non possiamo permetterci di non coglierle. Occorre una pubblica amministrazione efficiente e tecnologica che diventi il motore del Paese. Bisogna investire nella scuola, nella ricerca, nella sanità, nella famiglia. La collega Tiziana Drago mi ha insegnato che i figli non sono un costo, ma un investimento, ed è verissimo. Quale investimento più sano se non il futuro generazionale dell'Italia? Ben venga, allora, una riforma fiscale: pagare tutti per pagare meno. È necessario un riordino del sistema delle agevolazioni fiscali, sempre salvaguardando l'importante funzione sociale e redistributiva. Occorre un sistema sempre più semplificato e premiante: chi inquina paga. Bisogna puntare ancora di più sulle energie rinnovabili; non possiamo più attendere. Siamo in un ritardo spaventoso. Un'altra sfida che ci attende è l'Unione europea. I nostri figli, anche tramite i programmi Erasmus, hanno sviluppato una cittadinanza europea. Perché non offrirgli una vera Europa unita? Anche il presidente Mattarella ha ribadito che il necessario riesame delle regole del Patto di stabilità può contribuire a una nuova fase rilanciando gli investimenti in infrastrutture, reti, innovazione, educazione e ricerca. Non possiamo avere un'Europa unita se i cittadini degli Stati membri si sentono tanto diversi gli uni dagli altri. Abbiamo bisogno di politiche economiche espansive che tutelino il cittadino e l'ambiente. Concordo con il collega Bagnai quando sostiene che sia necessario coinvolgere il Parlamento nei rapporti con l'Europa. Confido, infatti, nella prosecuzione del percorso iniziato dando attuazione alla fase ascendente stabilita dalla legge n. 234 del 2012. Con la stima che nutro nei confronti del Presidente e del lavoro fatto in questi sedici mesi, sono sicura che andremo avanti. Dobbiamo pensare alle imprese italiane, specialmente alle più piccole, che fanno tanta fatica a stare a galla: hanno bisogno di un sistema bancario e del credito che le aiuti, che le faccia crescere. Sono la spina dorsale dell'Italia e possono, attraverso i nuovi canali commerciali, diventare il motore economico dell'Europa. Serve rilanciare il Paese con un progetto di ampio respiro, coraggioso, visionario e acuto. Dobbiamo realizzare una politica di sviluppo strategica: non possiamo pensare limitatamente al prossimo anno, ma prefissarci obiettivi che guardino al 2050, fissando un cronoprogramma, passo dopo passo. Non ci siamo tirati indietro nel 2018 e non lo faremo nemmeno oggi.
2019-09-10	M5S	LaMuraVirginia	Il contrasto alle terre dei fuochi, in tutta Italia, e all'inquinamento che devasta luoghi meravigliosi, come quello da cui provengo, che è attraversato dal fiume Sarno, tra i più inquinati d'Europa, e che deve trasformarsi in un'opportunità di sviluppo culturale, in quanto attraversa anche la città di Pompei, unica al mondo.
2019-09-10	M5S	ParagoneGianluigi	Signor Presidente, e così dalle parole guerriere siamo passati al linguaggio mite. Le parole guerriere erano parole contro l' establishment finanziario, contro il fiscal compact, i grandi accordi internazionali scritti dalle lobby; erano parole guerriere contro quel meccanismo europeo di stabilità che adesso, con il linguaggio mite, renderete ancora più una gabbia restrittiva sull'Italia. Non mi dite che cambierete l'Europa perché l'Europa vi ha già intellettualmente corrotti con i suoi inganni. Il 4 marzo il popolo degli abissi rialzò la testa. Oggi, dopo avere ripescato gli sconfitti, lo ricacciate voi negli abissi, perché il PD è la garanzia italiana del fanatismo europeo, del globalismo e dell'uomo di Davos. Bruxelles lo avete riportato in casa. Il conte Gentiloni in Europa agli affari economici, marcato a uomo però dal falco Dombrovskis. Dai riti di Bruxelles arriva quel Gualtieri che negoziò il fiscal compact, che digerì il bail in e il primo MES che ora lei, signor Presidente, vuole riformare in senso ancora più restrittivo, e non si sogni minimamente di non passare dal Parlamento perché questo non glielo consento. Dopo avere elevato al cielo la von der Leyen e Christine Lagarde, resta soltanto il santo protettore degli evasori fiscali a norma di legge, Jean-Claude Juncker. Lo potreste mettere, magari, all'Agenzia delle entrate, così potreste proseguire con la simmetria fiscale per cui le multinazionali fanno quello che vogliono e i piccoli imprenditori vengono massacrati da fisco e banche.
2019-09-10	M5S	PerilliGianluca	, come il welfare, come il dovere di tutti i cittadini di ricevere delle cure sanitarie appropriate e di lottare contro dei sistemi economici iniqui. E abbiamo portato in Europa questo metodo e queste nostre ambizioni. Adesso si vuole seppellire questa nuova rinascita nel segno assolutamente non antidemocratico. Noi non abbiamo mai avuto paura del voto, colleghi, e voi lo sapete
2019-09-10	PD	MalpezziSimonaFlavia	Vorrei fare l'ultima battuta in conclusione. Io vengo da Milano e nella narrazione falsa di come è stato descritto questo Governo è stato detto che non è un Esecutivo del Nord. Desidero ricordare che chi si spaccia per la difesa del Nord in questi mesi non ha fatto altro che isolarlo dal resto dell'Europa.
2019-09-10	PD	MarcucciAndrea	Abbiamo deciso di fare un confronto serio, serrato e di farlo a livello istituzionale con l'Europa; i primi risultati stanno arrivando e io mi sarei aspettato un plauso da parte delle opposizioni vecchie e nuove, perché finalmente l'Italia è tornata a contare in Europa
2019-09-10	PD	MarcucciAndrea	Lavoreremo in Commissione e in Aula nell'interesse dell'Italia e per realizzare il programma ambizioso che insieme ci siamo dati e che oggi sarà la nostra linea di indirizzo per l'Italia, per l'Europa e per tutti noi.
2019-09-10	PD	MirabelliFranco	Non intervengo sui singoli temi; lo hanno già fatto altri e poi lo farà il mio Capogruppo in dichiarazione di voto. Avremo tempo e modo nei lavori parlamentari di approfondirli, ma voglio sottolineare le tre cose, da me più apprezzate nel suo intervento, che definiscono e qualificano la strada che insieme abbiamo scelto di percorrere e che raccontano, più di ogni altra questione, le ragioni che ci fanno dire che questo è e deve essere un Governo di svolta, in discontinuità con il precedente. Prima di tutto il tono e la sostanza del suo intervento chiudono le porte a un'idea pericolosa che tende a ridurre la democrazia a un rapporto diretto tra il leader e il popolo, che delegittima il Parlamento e le istituzioni di garanzia e mette in discussione l'autonomia dei poteri. Lei ha fatto già un passo importante pretendendo di parlamentarizzare la crisi e oggi a ciò aggiunge la volontà di valorizzare il lavoro delle Camere, il riconoscimento del ruolo importante e necessario per l'unità nazionale del Capo dello Stato e la necessità di non rischiare che la riduzione dei parlamentari si traduca in una minor rappresentatività e peso del Parlamento. Da qui nasce la necessità di altri passaggi di riforma. In secondo luogo, abbiamo davvero condiviso il richiamo al futuro del Paese e delle persone. Serve un Governo che non guardi solo all'oggi, al contingente; non sarà e non deve essere questo un Governo che, per dare soddisfazione a interessi particolari, toglierà risorse ai giovani, magari pregiudicando il loro futuro previdenziale o aumentando il debito pubblico. Mettere al centro la questione ambientale, quella di uno sviluppo ecosostenibile che deve innervare ogni iniziativa del Governo per costruire le condizioni per sostenere l'innovazione e l'economia circolare, significa questo: significa occuparsi del futuro; raccogliere l'allarme che i cambiamenti climatici producono in maniera concreta e preoccupante; significa pensare al futuro, rilanciare industria 4.0 e anche l'attenzione alle famiglie e a misure concrete come la cancellazione delle rette per gli asili nido. Significa soprattutto pensare al futuro di questo Paese pensando all'Europa come un elemento essenziale, a un'Europa che, certo, bisogna cambiare, ma che senza di noi non è possibile e noi senza l'Europa non avremmo futuro. In terzo luogo, serve un'attenzione nuova per affermare i principi di legalità. Non ne ha parlato nessuno, ma dire che vogliamo combattere l'evasione fiscale dopo il Governo precedente significa dire basta ai condoni e che le regole si rispettano
2019-09-10	PD	PinottiRoberta	Mettendo a punto strumenti che le permettano di competere, il nostro Paese può andare lontano. Ho visitato imprese, startup, università, centri di ricerca. Davvero la potenzialità è enorme. Siamo un grande Paese che ha bisogno di essere aiutato ad esprimere la sua forza: abbiamo giovani capaci, formati, in gamba, motivati, che spesso sono costretti ad andare all'estero non per scelta ma per necessità. Noi a loro dobbiamo guardare per consentire loro di avere in Italia - qui, nel nostro Paese - la possibilità di esprimersi al meglio e di essere il nuovo motore della nostra Nazione. Bene, quindi, lo spazio dato alla centralità della scuola, all'università e alla ricerca. Tuttavia - e ci riferiamo anche a quanto è avvenuto poc'anzi - se la politica, i luoghi delle istituzioni non correggono una modalità e un linguaggio che mettono in primo piano l'irrisione, uno scontro sguaiato, l'insulto in questi luoghi che sono - volenti o nolenti - guide per il nostro Paese, perché gli italiani ci guardano e ci ascoltano e dovremmo essere di esempio; se non cambiamo anche in questi luoghi, difficilmente nel Paese la qualità del confronto diverrà tale per aprire alla speranza e al futuro. Noi in Parlamento abbiamo tutti sulle spalle la responsabilità di una svolta necessaria. Lo dico ricordando lo scontro duro oltremodo e oltre motivo che si è avuto tra le forze che ora sostengono il nuovo Governo; ma lo dico anche rispettando l'opposizione e non da ora (quando si esprime con toni civili e porta le proprie ragioni, non quando fa sceneggiate), auspicando che il dialogo democratico si svolga su sintonie diverse da quelle che abbiamo ascoltato nei mesi passati. Quanto all'Europa, saluto anch'io con gioia l'incarico al commissario italiano Paolo Gentiloni. Giustamente il Presidente del Consiglio ha ricordato che il suo lavoro in Europa ha evitato due procedure di infrazione e concordato in modo positivo sui conti pubblici. Credo sia stato un successo del suo ruolo e ha fatto bene a rivendicarlo: noi lo abbiamo condiviso. In questo percorso lei ha acquisito con più forza l'esperienza di come l'Europa sia non il nostro nemico, ma il terreno in cui far crescere le nostre potenzialità; un'Europa che non sia solo guardiana della stabilità dei conti, ma sappia anche comprendere e interpretare quanto lo sviluppo e la dimensione sociale debbano essere alimentati e siano l' humus su cui si è fondata e deve continuare a fondarsi un'Europa patria e modello delle democrazie liberali, patria di quei valori dell'umanesimo che lei ha richiamato per l'Italia. È un'Europa che dobbiamo incoraggiare a essere più forte, a scommettere sulla sua crescita, di cui stabilità e regole devono essere a supporto, e sulle sue possibilità di essere attore fondamentale nel mondo. Pensiamo all'Africa: la grande scommessa di una risposta che tenga insieme sicurezza, legalità e umanità nella sfida delle migrazioni non può che giocarsi in Europa. Lo sviluppo e la stabilità del Continente africano sono la scommessa per l'oggi e per il domani dell'Europa. Passiamo, signor Presidente del Consiglio, alla prospettiva politica. Questo Governo gioca la sua sfida se fa le cose che servono al Paese - non se le annuncia - ma anche se sa aprire un orizzonte diverso da quello che ha dominato nella fase precedente. È giusto aver scelto il profilo di un progetto condiviso e non la giustapposizione antinomica di obiettivi contrapposti, come è stato il contratto di Governo. La sfida vera per le forze politiche che oggi compongono la maggioranza è se sapranno trasformare questi obiettivi comuni in valori condivisi. Non è un problema di formule, di sole geometrie politiche, e non è scontato. Tuttavia, se lavorando sulle cose da fare ci incontrassimo in orizzonti di valori condivisi, allora da quello nasceranno i sì e i no; nasceranno cioè dalle capacità di proporre al Paese un progetto progressista che metta al centro l'articolo 3 della nostra Costituzione e ne cito testualmente la seconda parte: «È compito della Repubblica rimuovere gli ostacoli di ordine economico e sociale che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese». Infine, signor Presidente del Consiglio, da donna, da politica, da mamma, desidero sottolineare con forza qualche obiettivo concreto che lei ha indicato. Ha parlato dell'esigenza di equiparazione tra le retribuzioni delle donne e degli uomini; ha ricordato che la parità dei generi è orizzonte fondamentale per un Paese che voglia progredire; ha difeso - e lo faccio anche io - con forza e affetto le sue ministre Bellanova e De Micheli, fatte oggetto di vergognosi attacchi sessisti. Poi si è posto un problema che è fondamentale per il futuro del nostro Paese: l'Italia vive un grave problema di denatalità, nascono pochi bambini e con pochi bambini è difficile scommettere sul futuro. Abbiamo bisogno di politiche per le famiglie. Anni fa altre Nazioni ci sono poste questo problema. Ricordo che l'attuale presidente della Commissione europea Ursula von der Leyen, quando era ministro della famiglia, ha fatto investimenti importanti in questo settore. Le direttrici sono tre: più lavoro e più retribuzione per le donne, perché è dimostrato che più le donne lavorano e più sono retribuite e più fanno figli; detassazione delle famiglie con i figli; infine i servizi, gli asili nido, di cui lei ha detto. Presidente Conte, lei ha parlato di asili nido gratuiti per famiglie con redditi medio-bassi e anche di più retribuzione e più lavoro per le donne. Io penso che sia utile altresì una politica fiscale agevolata per le famiglie e che anche su ogni fiocco rosa o azzurro in più che rispetto agli anni precedenti avremo in Italia potremo misurare la bontà dei nostri nuovi orizzonti.
2019-09-10	PD	StefanoDario	Siamo una democrazia parlamentare. STEFANO (PD). È una minaccia gravissima quella di voler bloccare l'attività legislativa, perché un Governo può piacere o no ma, quando riceve la fiducia del Parlamento, è comunque legittimo, sempre: lo era quindici mesi fa e lo è oggi. Funziona così una democrazia parlamentare. Oggi, con la fiducia a questo Governo, intendiamo rimettere al centro del dibattito politico la salute delle istituzioni repubblicane e con essa quella delle tasche degli italiani, finalmente messe al riparo dal frastuono di dichiarazioni bellicose e roboanti, che hanno determinato effetti devastanti sulla nostra credibilità internazionale e sulla finanza pubblica. Se avessimo adottato anche noi il Volfefe Index, ispirato oggi in America agli effetti delle dichiarazione di Trump, avremmo certamente misurato dei record mondiali, con la conseguenza però di aver determinato un quadro economico molto preoccupante. Deve essere chiaro, infatti, che lo scenario economico su cui galleggia oggi l'Italia rimane quello della stagnazione e siamo consapevoli del fatto che un Governo che nasce solo contro Salvini non basterà. Abbiamo però davanti a noi due diverse occasioni che ci permettono di guardare al futuro con ritrovato ottimismo. La prima occasione passa per l'Europa: l'Italia è finalmente uscita da una fase di isolamento che sciaguratamente qualcuno aveva indotto e ha già ritrovato il suo protagonismo in un'Europa che per storia e cultura ci appartiene.
2019-09-10	PD	StefanoDario	È un'Europa che, con questo cambio di prospettiva, ci ha da subito riconosciuto l'opportunità di un ruolo di primo livello negli assetti in via di definizione e che oggi condivide già con il nostro Paese la necessità di un processo di revisione del Patto di stabilità e crescita, vale a dire l'esigenza di ripensare le sue politiche in senso più espansivo e di investire maggiormente e più compiutamente nell'ambito della crescita.
2019-09-10	PD	ZandaLuigi	E voglio dire ai miei colleghi del PD, del MoVimento 5 Stelle e di LeU che la decisione di sostenere con i nostri voti il Governo Conte va presa con piena contezza dell'impegno che stiamo assumendo. Sino a poche settimane fa i nostri Gruppi sono stati fieri avversari politici, ci siamo dati battaglia e qualche volta abbiamo anche molto esagerato. Con il voto di fiducia stringiamo un'alleanza che, se fosse effimera, determinerebbe il nostro suicidio politico. Se invece sarà duratura e proficua, potrà aiutare l'Italia a stare in Europa, rafforzare la democrazia e superare la più difficile crisi economica e sociale degli ultimi settant'anni.
2019-09-25	FI	AimiEnrico	Signor Presidente, rappresentante del Governo, colleghi, l'accordo al nostro esame offre davvero l'opportunità di rafforzare i rapporti istituzionali, economici e commerciali, ma direi anche culturali tra l'Armenia, l'Europa e indirettamente l'Italia. Considerata l'appartenenza della Repubblica di Armenia all'Unione economica eurasiatica, il Paese caucasico potrebbe realmente svolgere una funzione di ponte tra l'Unione europea e il suo omologo orientale. Riteniamo altresì che l'accordo possa favorire il rafforzamento delle istituzioni democratiche armene e la stessa stabilizzazione della Regione, in passato funestata da tragici eventi bellici. Può inoltre rafforzare il partenariato politico ed economico globale e la cooperazione tra le parti sulla base dei valori comuni e degli stretti legami anche tramite una maggiore partecipazione della Repubblica di Armenia alle politiche e ai programmi delle agenzie dell'Unione europea, creando così le condizioni per una cooperazione sempre più stretta in altri settori di reciproco interesse. Può infine potenziare la cooperazione in materia di libertà, sicurezza e giustizia. L'Armenia è un Paese che ci sta particolarmente a cuore per i legami culturali, ma soprattutto per la sofferenza del suo popolo. Vorrei ricordare in quest'Aula, oltre all'importanza della ratifica che andremo ad approvare a breve, anche il genocidio degli armeni, troppe volte nascosto, dimenticato e celato. Annuncio dunque il voto favorevole del Gruppo Forza Italia.
2019-09-25	FI	MallegniMassimo	Certo che per far sospendere la seduta su una cosa del genere ci vuole fantasia! MALLEGNI (FI-BP). Vorrei parlare dei problemi delle imprese italiane, ma sembra che alla Lega non interessi. PRESIDENTE. Vi prego di lasciare i banchi del Governo. MALLEGNI (FI-BP). Presidente, se mi permette, vorrei parlare di un tragico evento che sta colpendo migliaia di imprese italiane e credo che anche i colleghi della Lega, almeno una volta, fossero interessati a questo argomento... Presidente, faccia finta di niente, tanto è solo spettacolo. VOCE DAL GRUPPO L-SP-PSd'Az. Come «faccia finta di niente?» MALLEGNI (FI-BP). Vi prego, colleghi della Lega, di ascoltare. Capisco che alle volte non dico cose così interessanti, ma ho la sensazione che questo vi interesserà. Vi sono oltre 4.000 hotel in questo momento sul nostro territorio nazionale che stanno subendo un danno che oscilla tra i 400 e i 600 milioni di euro, perché il più grosso tour operator internazionale, Thomas Cook (e non solo la sede inglese, ma anche la sede tedesca, francese e belga) è fallito nelle ultime ventiquattr'ore. Le associazioni di categoria, Federalberghi, Confindustria alberghi e tutti coloro i quali gravitano intorno alla questione legata alle strutture ricettive hanno denunciato che quanto accaduto non colpisce soltanto gli alberghi, ma tutto l'indotto legato agli alberghi, fornitori e dipendenti, con conseguente risvolto sui singoli territori in una stagione estiva già così complicata che ha registrato il segno meno. Molti di questi saranno costretti a non onorare il pagamento di stipendi, tasse, eccetera. Invito cortesemente la Presidenza e anche il Governo, nella figura del Ministro per i beni e le attività culturali e del turismo, del Ministro dello sviluppo economico e del Ministro degli affari esteri, a farsi carico di una questione che riguarda decine di migliaia di imprenditori e imprese, che nei prossimi sessanta-novanta giorni rischieranno di non potere onorare gli impegni presi sia di tipo finanziario, che nei rapporti con i loro dipendenti. Questa è una tragedia finanziaria che ha colpito e sta colpendo tutta l'Europa e l'Italia non è da meno. (Il senatore Crucioli rivolge la fotocamera del proprio cellulare verso i senatori del Gruppo L-SP-PSd'Az seduti ai banchi del Governo). ROMEO (L-SP-PSd'Az). Non si può riprendere!
2019-09-25	LN	BagnaiAlberto	Signor Presidente, ho chiesto di intervenire ai sensi dell'articolo 87, comma 1, del Regolamento perché ho ravvisato, nel richiamo del collega Di Nicola alla mia persona, una censura del mio comportamento per il fatto di essermi associato alle proteste dei miei colleghi e ai richiami al Regolamento dei miei colleghi. Voglio precisare che non lo faccio assolutamente per uno spirito di battibecco, sono motivato a intervenire dalla stima che ho per il collega Di Nicola che è assolutamente commisurata all'interesse che lui ha per la mia risposta che è dimostrato dal fatto che in questo momento non è qui. Sarebbe stato interessante che fosse stato qui, lui che ha menzionato la mia professione di docente universitario, proprio ora che abbiamo avuto da un collega del suo Gruppo una indicazione chiara di che cosa sia la professione del collega Di Nicola in Italia, cioè quella di giornalista, propalatori di notizie false. Voglio dire due cose per giustificare, di fronte al collega Di Nicola, la mia passione per il Regolamento e anche per entrare nel merito del suo intervento. È proprio perché provengo da un percorso accademico che sono appassionato del metodo e sono appassionato, quindi, anche del Regolamento. Le questioni di metodo, le questioni di Regolamento, non sono oziose perché ci dovremmo ricordare tutti che il Regolamento e in generale le regole esistono per tutelare i più deboli perché i più forti si tutelano da soli. Questa è la filosofia con la quale mi regolo, per esempio, all'interno della mia Commissione, quindi sono un po' addolorato che il collega Di Nicola, che ha avuto modo di apprezzare l'equilibrio della mia Commissione, veda come un fatto negativo che in questa sede ci si appelli al Regolamento e se ne richieda il rispetto. Non penso che i cittadini siano urtati da questo atteggiamento. Credo che quello che urti cittadini sia il risultato delle politiche di austerità che sono poi la causa dei fatti che il senatore Di Nicola giustamente censura, ad esempio il degrado degli edifici scolastici. Bene, però se siamo contro quel tipo di atteggiamento, vorrei capire come ci si può credibilmente porre contro questo atteggiamento quando si appartiene ad un MoVimento il cui capo politico auspicava, nel 2013, che la Germania invadesse l'Italia, una metafora che stava ad indicare che nella Germania, la patria delle politiche di austerità, il MoVimento vedeva un riferimento ideologico valido. Che le cose stessero così lo abbiamo visto anche a luglio, quando il MoVimento ha votato per la von der Leyen. Allora, noi vogliamo capire una cosa: volete che le scuole crollino o volete che le scuole non crollino? Perché se volete che le scuole non crollino forse non dovreste andare in Europa a votare per chi ha condannato l'Italia a delle regole di austerità che poi adesso si propone di non applicare in casa propria. Questo è il punto e questo è anche, come ormai è ampiamente chiaro e come è stato ricordato da tutti, il motivo della crisi. Quindi io, in qualche modo, mi associo alle parole del capogruppo Molinari che alla Camera si è espresso in modo veemente ma tutto sommato espressivo, dicendo che avete portato il degrado nella politica italiana. Fate fare anche a noi un po' di opposizione. Su quei banchi siete andati tante volte anche voi, adesso ci andiamo noi e, in più, abbiamo anche degli argomenti.
2019-09-25	M5S	DiNicolaPrimo	Ci vorranno certo tanti soldi, soldi che non abbiamo. Ci vorrà, signor Presidente, certo l'aiuto dell'Europa per reperire i 100 miliardi stimati per la messa in sicurezza di tutti gli edifici pubblici.
2019-09-25	PD	TariccoMino	Signor Presidente, la norma che stiamo per approvare rende stabile la deroga all'articolo 4 del decreto legislativo n. 175 del 2016, che fissa le regole entro le quali si muovono le partecipazioni societarie degli enti pubblici. Già la normativa vigente prevedeva, in situazioni puntuali nelle quali gli enti pubblici dimostrassero la strategicità della partecipazione in determinate società e la coerenza con la missione della società, il mantenimento in essere di questo tipo di partecipazioni. Proprio alla luce di ciò, com'è stato detto anche nella relazione introduttiva, esiste in Italia una serie di situazioni (come quelle delle centrali del latte di Brescia e di Roma e delle ex centrali del latte di Torino e di Firenze, che poi sono diventate Centrale del latte d'Italia, con Pistoia e con altre realtà) che stanno lì a dimostrare questo tipo di attività. Il tema delle centrali del latte nasce all'inizio del secolo scorso e poi ha un ritorno di fiamma negli anni Cinquanta, a causa della necessità di far incontrare due importanti attenzioni da riservare al territorio: da una parte, la fornitura di latte di qualità garantita e certificata alle comunità che vivono nelle grandi città, soprattutto dopo la Prima e la Seconda guerra mondiale e, dall'altra, la necessità di aiutare una filiera che nelle campagne faticava a trovare una struttura stabile e ad avere risposte adeguate in termini di un ritorno economico che incentivasse la produzione del latte perché se ne ravvisava l'esigenza. Questo quadro è enormemente cambiato. Infatti, con i mercati globalizzati, la situazione complessiva delle città nell'approvvigionamento alimentare non è più quella dei due dopoguerra. Quei problemi comunque rimangono: continuiamo ad avere un settore lattiero-caseario che denota ciclicamente pesanti situazioni di crisi (l'ultima, quella del settore ovicaprino, che abbiamo visto riportata da tutti gli organi di comunicazione, credo sia impressa in modo abbastanza forte nelle nostre menti); inoltre, continuiamo ad avvertire l'esigenza di una maggiore trasparenza e di controlli più precisi per tutti i prodotti che, in molti casi, vengono importati da diverse parti del mondo, anche da contesti produttivi nei quali i meccanismi di controllo e di certificazione della qualità, della salubrità e della sicurezza alimentare quantomeno non sono comparabili con quelli nazionali. Credo che queste tematiche, come già hanno sottolineato i colleghi, dovranno essere oggetto di una riflessione approfondita con ulteriori provvedimenti. Ad esempio, credo che dovremmo ragionare su un'analisi a livello nazionale dei punti di entrata dei prodotti alimentari, che in Italia sono una sessantina, mentre in altri Paesi del Nord Europa sono circa tre, cinque o sette. Non ha molto senso che, in situazioni economiche analoghe, l'Italia abbiamo sessanta punti di entrata dei prodotti, e quindi altrettanti luoghi dove devono essere controllate la qualità, la salubrità e la sicurezza della merce che entra, mentre altri Paesi più razionalmente hanno deciso che al loro interno quegli stessi prodotti entrino da tre, cinque o sette punti. Credo pertanto che il tema si porrà alla nostra attenzione, come necessità di assicurare piena trasparenza a tutto ciò che riguarda la qualità, la quantità e la provenienza dei prodotti alimentari che poi vengono utilizzati come base per la trasformazione di prodotti nel nostro Paese, cosa che ad oggi non è ancora vigente. Al contempo, tutto il tema della filiera lattiero-casearia richiederà un'attenta riflessione per evitare che si creino nuovamente le condizioni di crisi di settori che, purtroppo, troppo ciclicamente stanno venendo fuori, rischiando di minare un comparto importante sia per il ruolo economico che riveste, sia in quanto presidio territoriale in ambiti e contesti che, senza quel tipo di presenza zootecnica, probabilmente andrebbero verso una desertificazione del controllo e della gestione del territorio. Il provvedimento in esame fa un'operazione puntuale, dicendo sostanzialmente che questo tipo di attività economica deroga per legge, senza più dover dimostrare i requisiti cui faceva riferimento l'articolo 4, alla norma generale del decreto legislativo n. 175 del 2016. Da questo punto di vista, non ci sentiamo di dire che non sia necessario, ma continuiamo a essere convinti che avrebbe dovuto essere affrontato in un quadro generale. Per tale ragione, il nostro non sarà un voto contrario; ci asterremo sul provvedimento, con la speranza - come già hanno detto altri colleghi - che si crei quanto prima lo spazio di un ragionamento per approfondire la tematica, sul doppio fronte della tutela dei consumatori e del mondo produttivo, per formulare un provvedimento, se possibile in tempi brevi, più coordinato e completo, che affronti il tema nel suo complesso.
2019-10-08	PD	VerducciFrancesco	Signor Presidente, ci sono ancora quattro bambini dispersi nel nostro mare, il Mare Mediterraneo, a poche miglia dalla nostra costa. E sono dispersi da troppe ore, Presidente, e sappiamo che non torneranno, che non riabbracceranno i loro fratelli, i loro padri e le loro madri, molti dei quali ancora dispersi; alcuni corpi sono stati recuperati senza più vita nel naufragio avvenuto nella notte di lunedì. Loro avranno almeno risparmiato lo strazio di questa ennesima tragedia, di questa ennesima ecatombe, di questa vergogna senza fine che annovera un'altra giornata di lutto per il Mediterraneo, per l'Africa, per l'Europa, per l'Italia. Presidente, dobbiamo ringraziare la Guardia costiera italiana per aver salvato - come ha potuto, come abbiamo letto nella cronaca tremenda di quelle ore - vite in quella notte così buia, col mare in tempesta, ed evitato che il dolore fosse ancora più grande e più insostenibile. Dobbiamo però sapere e dire, Presidente, che questa strage è dovuta anche a leggi sbagliate, alla criminalizzazione delle organizzazioni non governative, al sequestro delle loro navi. È figlia di una politica cieca e controproducente che ha interrotto le missioni di salvataggio e di soccorso internazionale, che ha cancellato i corridoi umanitari e ha invece affidato la gestione di parte dei flussi alla famigerata Guardia costiera libica, di cui alcuni esponenti, tra cui il famigerato Bija, sono accusati dall'ONU e dalla Corte di giustizia internazionale dell'Aia di essere a capo della tratta degli schiavi su e giù per il Mediterraneo. Si dice che non dovevano essere su quel barchino: è vero, ma si fa finta di non vedere da dove fuggivano e perché lo hanno fatto: da guerre e torture indicibili, spesso armate dall'Occidente; da carestie, cataclismi ambientali dovuti al modello di sviluppo occidentale; da campi lager, come quello in Libia, tollerati ipocritamente dall'Occidente. Abbiamo il dovere morale, prima che politico, di cancellare leggi sbagliate, quelle che ipocritamente vengono definite decreti sicurezza e sono invece leggi disumane perché impediscono il soccorso, violano e sfregiano le leggi dell'uomo e il codice del mare. Quelle leggi non portano sicurezza, ma causano morte e illegalità. In quei bambini dispersi, che resteranno bambini per l'eternità, nei corpi degli uomini e delle donne, senza più vita in grembo, ci siamo anche noi, c'è un pezzo di noi, perché ognuno di noi è un migrante in cerca di futuro e di possibilità e non possiamo far finta di niente. Non possiamo chiudere gli occhi. Non possiamo ignorare, Presidente, perché chi lo fa è complice. Non possiamo e non vogliamo esserlo una volta di più, mai più.
2019-10-09	FI	CaliendoGiacomo	Signor Presidente, non c'è neppure una Regione italiana con un livello di competitività positivo, cioè superiore alla media europea. La perdita di slancio riguarda non solo il Sud, ma anche il resto del Paese, compresa la Lombardia, che fino a poco tempo fa era indicata tra i «motori d'Europa», al pari della Baviera o dell'Île-de-France.
2019-10-09	FI	DamianiDario	Quindi, gli italiani sappiano che in questa manovra finanziaria ci sono le tasse. Ecco perché dicevo che emerge tutta la contraddizione del Governo: perché spera nell'inflazione. L'inflazione oggi la si genera con i consumi. Ma che fa il Governo? Tassa agli italiani. Quindi, gli italiani non spenderanno perché avranno meno soldi da spendere e da dedicare sicuramente ai consumi. Ecco perché è una manovra che, al contrario, tartassa sia i consumi, sia gli investimenti. La stessa NADEF mette in evidenza che questo non è certamente un periodo di crescita economica, ma questo non riguarda soltanto il nostro Paese, bensì anche l'Europa e la situazione internazionale. La spinta ai consumi interni che si attendeva poi dal famigerato reddito di cittadinanza purtroppo - ahimè - non c'è stata e questo fallimento noi lo avevamo certificato in quest'Aula già un anno fa. Il reddito di cittadinanza è stato un fallimento e il Governo ancora oggi spera illusoriamente che gli italiani spenderanno di più, ma come fanno a spendere di più in un momento delicato e di incertezza come questo? Oggi gli italiani risparmiano e non spendono, basta andare a vedere i depositi che hanno in questo momento sui conti correnti, in investimenti e nei loro risparmi, che sono arrivati a circa 1.400 miliardi di euro. In questo quadro di attesa e di sfiducia, quindi, la manovra del Governo non introduce alcun elemento che dia impulso alla crescita, anzi, come abbiamo già detto, deprime i bilanci delle famiglie e delle imprese con nuove tasse. Quando una dinamica è particolarmente debole, come appunto quella attuale italiana ma anche internazionale, è necessario introdurre misure adeguate al rilancio della crescita, per garantire la sostenibilità dei conti pubblici e la fiducia soprattutto degli investitori. Il Paese ha bisogno oggi di rimettere il debito pubblico su un sentiero di riduzione e non di andare in Europa con il cappello in mano a chiedere ulteriore debito per altri 14 miliardi di euro. Chi pagherà questi debiti? Le future generazioni, i nostri figli. Anche questo Governo fa debiti
2019-10-09	FI	PerosinoMarco	Bisogna allora togliere di mezzo questa mentalità, che cerca di estrinsecarsi in attività persecutorie. Credo che sia necessario, anche nella prospettiva della legge di bilancio, dare uno shock all'economia, che restituisca voglia e libertà di intraprendere. Troppe regole fiscali, nella loro complessità, si prestano ad interpretazioni; invece, se si consolidano, danno tempo all'economia di assestarsi e di produrre i suoi effetti, di lavorare e creare quella ricchezza che giustamente vogliamo redistribuire. Le scelte dell'Italia, in presenza del mastodontico debito pubblico, ci costringono purtroppo ad avvitarci su di esso e allora, quando andiamo in Europa, indipendentemente dal tipo di trattativa, siamo già più deboli. Occorre forse cambiare mentalità e - ripeto - dare uno shock. Al Sottosegretario presente in Aula, dal quale ho sentito nei giorni scorsi dichiarazioni sensate, dico che nel bilancio c'è un sacco di residui di impegni per opere e stanziamenti non attuati e non realizzati. Una bella pulizia che punisca chi è stato inattivo - perché non ha senso che rimangano fermi dei fondi per anni - costituirebbe secondo me già una finanziaria (così si chiamava una volta) di tutto rispetto. C'è poi la questione dell'IVA, per cui sono stati sterilizzati la clausola di salvaguardia e quindi l'aumento per il 2021, anche se mi pare di aver capito che sarà attuata, seppur dimezzata, negli anni successivi del pluriennale. Abbiamo poi sentito parlare di rimodulazione e di aumenti selettivi, che mi preoccupano non poco, anche se ieri il Ministro ha detto che forse non ci sarà aumento. Agire sull'aumento dell'IVA ha un effetto inflazionistico, come ci insegnano i padri dell'economia sin dalla sua introduzione nel 1973, quando si diceva che essa ha un effetto inflazionistico per sua natura. Oggi ricerchiamo l'inflazione. Anche Draghi e la BCE, dopo averla perseguita e punita per anni, hanno capito che un'inflazione - che anni fa, in base a vecchie teorie economiche, era considerata fisiologica fino al 2 per cento - oggi molto più bassa, in presenza di interessi più bassi, avrebbe un effetto positivo. Non sono favorevole, perché complicherebbe la vita e porterebbe ad una diminuzione dei consumi, ma proporrei comunque al Governo, che poi deciderà come fare, una forma di ricerca di un tasso di inflazione entro i limiti fisiologici, ma con qualcosa in più, che aiuti a ridurre il debito. Ho sentito parlare di ecobonus, che saranno materia della legge di bilancio, nella misura di 1.500 o 2.000 euro secchi, come credito fiscale o in altra forma, per la rottamazione dei veicoli fino ad euro 4. Se è una misura sostenibile - e a mio avviso lo è - la giudico una norma positiva. Ho sentito parlare di revisione catastale, di cui però non c'è più traccia, perché lo stesso Sottosegretario qui presente ha dichiarato in televisione che non se ne parla e consiglierei di non parlarne. Sarebbe bello fare la revisione catastale, ma in questi tempi assistiamo ad aste di immobili, per azioni intentate dai creditori o dalle banche, che vengono assegnati a cifre irrisorie. Con l'eccezione del centro di Roma e di altre grandi città e alcune località turistiche, nel resto d'Italia purtroppo il mercato immobiliare è di nuovo - o forse lo è sempre stato - in forte crisi. Devo purtroppo avviarmi alla conclusione del mio intervento. Della revisione della spesa parliamo da tempo: possibile che non l'abbiamo fatta o che non sia fattibile? Troppa revisione e troppa competitività portano, però, ad un calo della qualità e a ritardi nell'esecuzione dei lavori. A mio avviso occorre usare la più ampia discrezionalità. Signor Sottosegretario, cosa dite poi delle trivellazioni per l'estrazione di gas in Puglia, che non effettuiamo, ma che lasciamo effettuare ai greci, che succhieranno anche il nostro gas e ce lo venderanno ad un prezzo molto caro? Cosa diciamo dei dazi statunitensi alla Cina, senza citare i dazi europei alla Cina, che già esistono? Se essi possono arrecare danni - anche se, a mio avviso, nella perequazione del mercato, non ce ne saranno - essi potrebbero però essere compensati dall'eliminazione delle sanzioni alla Russia. Cosa dite degli interessi negativi sui depositi e anche sui mutui (una banca danese ha iniziato a stipulare mutui a tassi negativi)? Come faranno le banche ad avere dei bilanci che abbiano ancora dell'utile e a non avere problemi? Ciò detto, occorre una visione generale, a mio avviso liberale e contemperata dalle giuste esigenze ambientali (oggi molto di moda, ma reali), se realistiche, e redistributive, secondo la dottrina sociale della Chiesa. Bisogna però produrre ricchezza, per dividerla, mentre qui mi pare che, purtroppo, dividiamo i debiti e la povertà. Questi sono i consigli di un senatore, affinché se ne tenga conto nella legge di bilancio.
2019-10-09	FI	PichettoFratinGilberto	Signor Presidente, onorevoli rappresentanti del Governo, colleghe e colleghi, questo è il primo documento di politica economica e, peraltro, il primo disegno triennale della nuova maggioranza, del nuovo Governo del Paese. E cade in un momento in cui l'analisi di scenario internazionale è abbastanza inquieta, con venti di crisi un po' in tutto il mondo; con i Paesi che crescevano a doppia cifra che stanno rallentando; con l'Europa e con la locomotiva dell'Unione europea - la Germania - che stanno perdendo colpi e addirittura con la Confindustria dell'Unione europea che mette in discussione le scelte politiche di otto anni or sono e degli ultimi dieci anni del Governo tedesco e dell'Unione europea. L'Italia subisce, naturalmente, questa regressione del Continente europeo con il calo degli ordini e i primi segnali stanno venendo dall'industria manifatturiera del Nord. Certo, resiste l'occupazione ma con una inadeguata produttività: emerge da tutti i dati. Continuiamo ad avere una disoccupazione giovanile molto alta e manca completamente fiducia da parte dei cittadini. L'indicatore citato da alcuni colleghi di crescita del risparmio è indicatore della sfiducia verso il futuro. C'è inoltre la grande questione demografica delle nascite e dell'immigrazione. Sono tanti temi che hanno portato anche il presidente uscente della BCE, Mario Draghi, a dichiarare quanto mai necessarie delle grandi riforme strutturali che riguardino produzione, lavoro, giustizia e scuola nel nostro Paese. Certo - come ha avuto modo di dire il Sottosegretario, che ringrazio per la sua esposizione e anche per la chiarezza delle sue posizioni - i tassi sono in discesa per maggior fiducia da parte dei grandi finanzieri, ma anche perché sono molto in negativo quelli di altre realtà europee. Abbiamo il problema dei dazi, ma abbiamo anche il problema del non funzionamento di sanità e scuola. Dall'Unione europea - l'ultimo atto è del 2 luglio 2019 - ancora ci dicono che basterebbe far scattare la clausola di salvaguardia e tassare gli immobili. La musica non è ancora cambiata. Il Governo che cosa propone? Il Governo indica investimenti per circa 40 miliardi, ma vorrei ricordare che in questo Paese ci sono 110 miliardi di investimenti previsti nel precedente decennio che non riescono ad attivarsi. Il Governo non ci dice in che modo, con quali atti regolamentari e con quali norme intende sbloccarli, perché i 40 miliardi previsti per il 2020 avranno un effetto, con questi meccanismi, nel 2030. Possono avere, al limite, un effetto di fiducia nell'immediato, un effetto di annuncio, visto che annunci ne vengono fatti tanti. Il Governo prevede interventi sulle tasse e parla di cuneo fiscale, per il quale prevede uno stanziamento di 2,7 miliardi, per metà anno e naturalmente per 40 euro: praticamente due Renzi dimezzati o un Renzi dimezzato due volte, questo è. E gli autonomi? E gli oltre 2 milioni di lavoratori autonomi professionali e imprese (SNC, SRLS, o società semplici)? Questi devono continuare a pagare. Non si cita alcuna riforma fiscale e i dati sono all'evidenza di tutti, come la necessità di un intervento che modifichi la struttura fiscale degli anni Settanta. Anzi, l'altro messaggio sul fiscale, a nove mesi dalla comunicazione che la flat tax fino a 65.000 euro sarebbe stata portata con la seconda fascia da 65.000 a 100.000, con l'aliquota del 20 per cento, viene tolto. Ma quale fiducia può avere il popolo italiano in questo meccanismo di annunci e di cambiamento? Serietà istituzionale significa anche avere almeno uno spazio di raccordo e continuità: poi naturalmente è diritto di tutti i Governi e di tutte le maggioranze cambiare direzione e andare in quella opposta. Oppure parliamo dell'IVA: il nuovo termine del Devoto-Oli è rimodulazione, che significa aumento. Basta leggere gli organi di stampa oggi, che cominciano a parlare di aliquota del 22 per cento su hotel e ristoranti, nonché sul settore turistico, che è uno di quelli trainanti del Paese, che crea, aumenta ed efficienta l'occupazione.
2019-10-09	LN	BagnaiAlberto	E perché questa follia? Perché l'Europa ci chiede di non fare a casa nostra quello che sta facendo a casa sua, e cioè attrezzarsi per violare le regole.
2019-10-09	LN	BagnaiAlberto	L'Italia ha bisogno di un doppio shock : uno shock fiscale e uno sugli investimenti pubblici. Ma non lo potrà avere se chi governa continua ad aderire a liturgie stantie e logore: «l'obiettivo di medio termine, la flessibilità, la regola del debito, forward looking, backward looking ». Quando, a inizio secolo, la Germania era - come oggi, oggettivamente, purtroppo, siamo noi - il malato d'Europa, ebbe il coraggio di infrangere le regole e poi anche la determinazione di cambiarle, sostenendo che per fare riforme strutturali il deficit era consentito. Bene: adesso l'Italia ha bisogno di un serio intervento di riforma fiscale, da finanziare in deficit come la Germania finanziò in deficit la sua riforma del mercato del lavoro; riforma che fu l'inizio della fine dell'Eurozona, perché prendere soldi con una mano per ridarli con l'altra lascia nelle tasche dei cittadini gli stessi soldi. La domanda è: riusciranno quelli bravi, quelli credibili, quelli che ci hanno fatto tante «lezioncine» - oggi per fortuna non è stato citato il noto cocktail sudamericano - a farsi ascoltare? Con tutto il rispetto, gli vorrei dire di non farsi troppe illusioni. Chi vi ha elogiato e vi elogia, come Trichet, perché, obbedendo, avete danneggiato il Paese, difficilmente vi aiuterà ora a ripararlo. Vi dico proprio un segreto, cari amici dell'Europa irenica, del sogno e di tutte le belle cose che ci siamo sentiti dire tante volte. Il capitalismo tedesco non è necessariamente amico del capitalismo italiano e neanche del proletariato tedesco e, alla fine, neanche dell'Europa. Questo, oggi, lo dicono i rapporti delle principali banche d'affari. Una volta questo modo di analizzare la realtà lo chiamavate materialismo storico, oggi lo chiamate complottismo e la vostra sconfitta è tutta in questa involuzione. Avete perso il contatto con il popolo perché avete perso il contatto con la realtà.
2019-10-09	LN	FerreroRoberta	Signor Presidente, onorevoli colleghi, in un clima surreale ci troviamo oggi a discutere della Nota di aggiornamento del DEF di questo nuovo Governo; un Governo che finalmente piace agli organismi indipendenti auditi nella giornata di ieri; un Governo che piace ai mercati; un Governo che finalmente piace all'Europa; un Governo che oggi ammette che le manovre restrittive e di austerità del passato hanno sortito effetti negativi; un Governo in cui la forza attualmente trascinante e allora ugualmente trascinante oggi ammette che all'Italia servono finalmente manovre espansive. Sì, perché anche l'Europa oggi parla di manovre espansive.
2019-10-09	LN	RivoltaErica	Innanzitutto prendo atto che il legante con i nostri nuovi amici in Europa resta la lotta a Matteo Salvini. È così. Trovo poco giusto fidarsi di chi fino a questo momento e per decenni non ha considerato pari il nostro Paese e, all'improvviso, considerarlo amico. Io continuo a rimanere molto diffidente.
2019-10-09	LN	RomeoMassimiliano	Chiudo semplicemente ricordando una cosa. Ho in mano tutto il Resoconto stenografico dell'ultima discussione della Nota di aggiornamento del Documento di economia e finanza; me lo sono letto tutto, soprattutto, ovviamente, gli interventi dei colleghi del Partito Democratico. Adesso dite che avete ripreso l'Italia per i capelli: fantastico, una meraviglia! Come se l'Italia fosse in un estremo stato di difficoltà. C'è una paginetta del DEF - dovrebbe essere pagina 61, se non ricordo male - dove, se andate a vedere, si dice che con la manovra di assestamento e l'operazione fatta dal vecchio Governo l'Europa aveva sancito che i conti erano a posto: il rapporto deficit /Pil era al 2,04, avevamo rispettato e che quindi non ci sarebbe alcuna procedura di infrazione. Avevamo recuperato delle risorse, e grazie agli accantonamenti, tutto era perfettamente in linea. Eppure ci dicevate che era tutto un disastro! Adesso voi andate ad un rapporto deficit /Pil del 2,2 e dite che avete riacciuffato Italia per i capelli? Ma basta, non se ne può più di questa storia, non esiste che, se facciamo deficit noi, sfasciamo i conti, se invece voi ne fate di più, avete salvato l'Italia. Ma basta con queste bugie! Le bugie hanno le gambe corte!
2019-10-09	LN	RomeoMassimiliano	Ci vuole una riforma fiscale: bisogna diminuire le tasse se si vogliono recuperare dei fondi, proprio come abbiamo fatto noi con la flat tax che ci ha fatto recuperare determinate cifre. Non si può poi dimenticare che se vogliamo far sì che le carte di credito vengano utilizzate in maniera maggiore non dobbiamo inventarci nulla: dovete fare solo ciò che il collega Bitonci da sottosegretario stava portando avanti nello scorso Governo, basta copiare. Vi diamo anche un consiglio e un suggerimento facile: andate ad azzerare le commissioni bancarie, così come avviene in tutta Europa. Non si capisce perché solo in Italia se uno ha il point of sale (POS) deve pagare collegamenti, commissioni e quant'altro.
2019-10-09	LN	RomeoMassimiliano	È lì che si facilita l'utilizzo delle carte di credito. Se vado in Europa, anche se spendo tre euro posso pagare con la carta; da noi ovviamente non risulterebbe conveniente: l'operatore non guadagnerebbe nulla e, anzi, ci perderebbe visto il collegamento e le commissioni che bisogna pagare. Quella è la strada da percorrere.
2019-10-09	LN	SiriArmando	Occorre coraggio, quello che evidentemente questo Governo non ha. Infatti, bastava andare convinti in Europa (e non voglio pensare che l'Unione europea sia contro, e via dicendo): è chiaro però che se si è i primi a non esserlo, non si otterrà nulla (e ripeto che è evidente e sta nei fatti).
2019-10-09	LN	TosatoPaolo	Questa è una manovra che ci porterà da una situazione economica stagnante alla piena recessione e sono i numeri a dirlo: stiamo parlando di una manovra da 29 miliardi di euro, di cui 23 sono destinati a sterilizzare le clausole di salvaguardia e gli aumenti dell'IVA. La vera manovra si riduce quindi a soli 6 miliardi di euro che è il nulla, soprattutto se poi a questi 6 miliardi ne togliamo 2,7 per il cuneo fiscale. Rimangono 3,3 miliardi, che voi vorreste destinare ad una serie infinita di buoni propositi: il rifinanziamento delle politiche invariate del precedente Governo, il rilancio degli investimenti pubblici, il rinnovo degli incentivi su Industria 4.0, gli investimenti su istruzione e sanità, l'assunzione di medici, infermieri, Forze dell'ordine e Vigili del fuoco, il superamento del superticket e gli asili nido gratuiti. È ridicolo far credere agli italiani che, con 3,3 miliardi di euro nel 2020 di veri stanziamenti della futura manovra voi sarete in grado di raggiungere questi obiettivi. È un elenco vuoto, privo di risorse, com'è vostra abitudine. Ugualmente prive di contenuti sono le vostre politiche sull'immigrazione, con accordi fasulli, dichiarazioni di intenti, mentre i numeri parlano chiaro anche in quel caso: gli arrivi sono triplicati e non c'è una vera soluzione del problema. Questo è il vostro atteggiamento. Avete la fortuna di avere il favore dell'Europa, di quella Commissione europea che al Governo precedente ha negato un investimento con un rapporto deficit -PIL del 2,4 per cento e che invece a voi lo concederà per il 2,2, in una situazione paradossale fatta di altre falsità, che non riguardano solo gli investimenti, ma anche le coperture, false, ridicole, improponibili e insostenibili. Mi riferisco agli oltre 7 miliardi di euro che dovrebbero derivare dalla lotta all'evasione fiscale e ai 3,6 miliardi derivanti dalle privatizzazioni. Dov'è la copertura di questa manovra? Non c'è. È però accolta con favore dalla Commissione europea, a dimostrazione del fatto che le valutazioni della Commissione europea, che è composta non da tecnici ma da politici, saranno favorevoli esclusivamente perché questo Governo la rappresenta politicamente. Ci sono poi grandi preoccupazioni da parte nostra rispetto agli intenti espressi nero su bianco nella Nota di aggiornamento del DEF che stiamo esaminando: sto parlando innanzitutto della riduzione delle agevolazioni fiscali. C'è questa voce, che non è chiarita, ma ci sarà, così come ci saranno nuove imposte ambientali, nuove tasse, giocando sulla sensibilità dell'opinione pubblica rispetto al tema dell'ambiente per fare cassa.
2019-10-09	M5S	DiNicolaPrimo	Signor Presidente, la Nota di aggiornamento del Documento di economia e finanza, come è noto, rappresenta lo strumento di programmazione triennale con il quale si tracciano i confini della finanza, delle potenzialità del bilancio pubblico, cercando puntualmente ogni volta di mettere in campo misure che servano, da un lato, a frenare gli effetti negativi del debito pubblico e del deficit e, dall'altro, a tentare di dare risposta ai problemi della nostra economia e all'emergenza economica e spesso di povertà dei nostri cittadini. Da questo punto di vista, credo che la manovra di quest'anno tenti di mettere in campo misure che in qualche modo risolvono i problemi che abbiamo ereditato dal passato e che, come è noto a tutti, hanno fatto sì che l'esigenza primaria, il primo compito di questo nuovo Governo, sia stato la necessità di spendere quella cifra così importante, di ben 23 miliardi, per scongiurare l'aumento dell'IVA. La NADEF reca tuttavia altre misure importanti, che credo i cittadini sapranno apprezzare e che mostrano lo sforzo del Governo: dalla web tax alla riduzione delle tasse sul lavoro. Mi riferisco al famoso cuneo fiscale, che pesa enormemente sulla nostra economia e che soprattutto impedisce ai destinatari finali (a chi lavora) di poter guadagnare il giusto senza vedersi sottratta dallo Stato una quota enorme di reddito sotto forma di tassazione. Vorrei ricordare un altro punto importante della manovra che secondo me è particolarmente qualificante: mi riferisco ai due fondi d'investimento, per un totale di 50 miliardi, che in quindici anni tendono a favorire la rigenerazione urbana e la riconversione energetica verso le energie rinnovabili. Si tratta di un tema che come MoVimento 5 Stelle non ci inventiamo in questo momento, ma che fa parte del DNA e della storia di questo movimento. Ci ha fatto quindi particolarmente piacere vedere questa tematica finalmente apprezzata in Europa, dove la Commissione si è impegnata a mettere in campo un piano poderoso d'investimento di ben 100 miliardi, dei quali spero anche l'Italia sappia cogliere fino in fondo le opportunità. Ciò detto, c'è poi un problema rispetto alle tante emergenze che dobbiamo affrontare in questo Paese e anche per cercare, sempre più, a partire da questa manovra e speriamo a maggior ragione in quella del prossimo anno, di realizzare per quanto è possibile una manovra finanziaria espansiva, che finalmente consenta all'economia italiana di uscire dalle secche della crisi che purtroppo continua a condizionarla. Qui entriamo nel delicato tema del reperimento delle risorse, perché occorrono tantissimi soldi per tentare di espandere la nostra economia, favorire i processi produttivi e anche il ciclo dei consumi. C'è bisogno di mettere nel circuito economico una quantità di risorse che in questo momento non ci sono e che pure, come vediamo già in questa manovra, il Governo tenta di individuare. E dove sono queste risorse che noi dobbiamo assolutamente cercare di liberare? Sono nelle decine e decine di miliardi nascosti nei meandri del bilancio dello Stato, sono già, in qualche caso, negli investimenti anche per grandi opere, opere importanti che gli italiani aspettano e che non vengono portate avanti per tantissime ragioni, a cominciare dalla burocrazia ministeriale per non parlare di tutto il resto che poi, a cascata, arriva anche alla difficoltà delle Regioni e degli enti locali di disegnare sino in fondo le loro necessità. Ebbene, ci sono molte risorse che a me fa particolarmente piacere che questo Governo inizi, con provvedimenti importanti, a liberare per cercare finalmente di arrivare ad aprire i cantieri. Vi è poi il tema della spending review che è assolutamente necessario continuare, che si può quantificare potenzialmente in circa 30 miliardi e che continua a nascondere gli sprechi tradizionali dell'apparato pubblico che noi conosciamo, così come c'è un'altra voce importante, cioè i 40 miliardi circa delle tax expenditure, miliardi che si possono recuperare e che fanno capo a quelle famose 513 voci di agevolazioni fiscali, forme di vantaggio spesso a chi non ne ha necessità e non ne ha bisogno, e che, secondo le stime ministeriali, ammontano a 61 miliardi. Io credo che risorse importanti possano essere recuperate su questi fronti. Infine, vi è la voce più importante, cioè quella dell'evasione fiscale, che è una storia senza fine di ingiustizie che il Paese si porta dietro dall'Unità d'Italia, dal 1860-61, con una popolazione di contribuenti tradizionalmente poco incline ad adempiere al proprio dovere fiscale. La storia d'Italia, purtroppo, è macchiata da questo che io continuo a definire scandalo ma che è la tendenza dei cittadini a sottrarsi a quel patto di cittadinanza che, appunto dall'Unità, purtroppo, continuiamo ancora oggi a rimarcare e dolorosamente a segnalare per la massa di risorse che continua a sottrarre allo Stato. Secondo gli ultimi studi, sono ben 109 miliardi di euro che questo Parlamento, negli anni, non è riuscito recuperare, con una strumentazione adeguata, nella lotta all'evasione fiscale. Non vi è dubbio, e credo che in proposito, onestamente, dovremmo essere tutti d'accordo, che questo Parlamento, attraverso i propri partiti, non abbia mai avuto la volontà, non dico il coraggio ma la volontà, di andare a colpire la massa degli evasori perché, nel nostro Paese, gli evasori sono stati sempre, purtroppo, considerati innanzitutto una riserva di voti. Le misure che questo Governo mette in campo nella NADEF per cercare di recuperare risorse sono già un tentativo che personalmente mi soddisfa, perché si mette a bilancio una cifra che sembra esigua ma è pure importante, cioè circa 7 miliardi di euro che in questo momento sono particolarmente preziosi. Ma se noi consideriamo, accanto ai 109 miliardi di euro di evasione, l'altra cifra spaventosa che ha superato i 1000 miliardi delle mancate riscossioni, arriviamo a dover concludere che è arrivato il momento di cambiare registro sull'evasione fiscale per invitare il Governo a misure più radicali. Si parla tanto del carcere agli evasori, come se fosse innanzitutto una misura forte perché richiama le misure cosiddette liberticide, eppure anche il carcere è necessario per gli evasori. Attenzione, però: è dimostrato che in Italia gli evasori fiscali quasi mai finiscono in carcere. Pensate che su 207.000 condanne definitive abbiamo attualmente detenuti in carcere circa 200 contribuenti infedeli. È arrivato allora il momento di considerare gli evasori fiscali per ciò che sono: ladri sociali. Quando dico questo non voglio infierire, perché spesso sono vittime della crisi, ma è arrivato il momento, davanti a questa misura inefficace del carcere, di mettere in campo alcune misure amministrative, che elenco in tre punti. Chiedo che, in caso di condanna degli evasori fiscali, ci sia, a seconda della gravità del reato, la sospensione o la revoca delle licenze commerciali. Per quanto riguarda i professionisti, che sono la gran parte degli evasori, la sospensione o la cancellazione dagli albi professionali. Per quanto riguarda le concessioni pubbliche, chiedo - e spero che il Governo annoti e valuti - la sospensione e la revoca delle concessioni pubbliche, siano esse autostradali o televisive. Auguro buon lavoro al Governo perché c'è tantissimo da fare ed è arrivato il momento di metterci una grande volontà e una grande determinazione, per l'evasione fiscale.
2019-10-09	M5S	MantovaniMariaLaura	Per quanto riguarda la riforma della pubblica amministrazione, l'Europa ci invita ad investire nelle competenze dei dipendenti pubblici, accelerando la digitalizzazione e aumentando l'efficienza e la qualità dei servizi pubblici locali.
2019-10-09	M5S	MantovaniMariaLaura	Un intero capitolo della Nota di aggiornamento del Documento di economia e finanza è inoltre dedicato alla riforma della pubblica amministrazione. Si legge che il progetto di innovazione e digitalizzazione della pubblica amministrazione è di importanza fondamentale per lo sviluppo e la crescita economica e culturale del Paese. A tal fine, sarà promossa l'integrazione delle tecnologie digitali nei processi decisionali attraverso una sempre maggiore interoperabilità delle soluzioni tecnologiche, un migliore utilizzo dei dati pubblici e l'adozione di standard comuni in termini di procedure e servizi forniti ai cittadini e alle imprese. Quando si richiama la necessità di accelerare la digitalizzazione del Paese con l'obiettivo di far risalire l'Italia nell'indice di digitalizzazione dell'economia e della società (DESI) - ricordo che attualmente siamo al ventiquattresimo posto - si fa direttamente riferimento alla necessità di formare, tramite il nostro sistema scolastico e universitario, quel capitale umano in ambito matematico, informatico, statistico, scientifico, tecnico e ingegneristico, richiesto dalle imprese e dal mercato, in ambito nazionale ed europeo. Competenze che ad oggi non si trovano sul mercato del lavoro o sono molto rare. Quindi, cari colleghi, Governo, appare chiaro che l'obiettivo di riuscire nella riforma della pubblica amministrazione è anche strettamente collegato a come riusciremo a cambiare il nostro sistema scolastico per formare quelle competenze che sono indispensabili per la crescita economica del Paese, competenze necessarie anche alla crescita culturale e democratica. Sì, colleghi, perché, come si rimarca nelle linee programmatiche, i processi decisionali a tutti i livelli nella pubblica amministrazione e nell'industria, ma anche nelle scelte familiari quotidiane, passeranno necessariamente per le tecnologie digitali e per l'utilizzo dei dati. Abbiamo assoluto bisogno di cittadini formati nella cultura digitale. Quindi cultura per gestire i dati, ma anche infrastrutture. Ecco quindi che il terzo elemento, insieme alla digitalizzazione della pubblica amministrazione e alla riforma del sistema scolastico, è costituito dalle infrastrutture. Per la crescita del Paese è necessaria la realizzazione di infrastrutture di trasporto, di conservazione e di elaborazione dei dati. Quando si parla di intelligenza artificiale, si intende un complesso di sistemi interconnessi di storage, di calcolo, di elaborazione, di cui fa parte anche la rete in banda ultra larga, che fortunatamente si sta realizzando ed è all'ordine del giorno del Governo già da vari anni. Sull'intelligenza artificiale a livello nazionale abbiamo redatto un documento di strategia nazionale che è stato anche oggetto di consultazione pubblica e ciò è un ottimo primo passo. Ci dobbiamo però raccordare alle analoghe iniziative europee. Su questo versante, dell'intelligenza artificiale, l'Europa sta procedendo con più convinzione, perché recuperare il ritardo dell'Europa rispetto agli Stati Uniti e alla Cina è veramente un'impresa che si potrebbe definire titanica. Pochi giorni fa il ministro federale tedesco degli affari economici e dell'energia Peter Altmaier ha detto che i dati diventeranno la materia prima più importante del futuro e che la Germania e l'Europa hanno bisogno di un'infrastruttura che ci garantisca la sovranità su di essi. Perché quest'affermazione di Altmaier? I dati costituiscono oggi un mercato di 32,4 miliardi di dollari l'anno, con un tasso di crescita a doppia cifra. Il 49 per cento di questo mercato globale è oggi in mano a un'unica azienda che si chiama Amazon. Insieme a Microsoft, Alibaba, Google e IBM, stiamo parlando di cinque player che arrivano a monopolizzare il 72 per cento di questo mercato: delle aziende citate, quattro sono statunitensi e una cinese, dopo queste cinque ce ne sono altre due: una statunitense e una cinese. L'Europa, per ora, è fuori mercato. Stati Uniti e Cina hanno iniziato da tempo questa politica economica basata sui dati e sull'intelligenza artificiale, creando quelle infrastrutture materiali che denominiamo cloud. Il cloud non è un'infrastruttura immateriale: è fatto di luoghi fisici, robusti e protetti; di server che costituiscono capacità di archiviazione di dati e capacità di calcolo; di reti di interconnessione. È poi fatto di competenze che possono realizzare quelle applicazioni e analisi che, dai dati grezzi che vengono immagazzinati, estraggono conoscenza e nuovi servizi per i cittadini e lo sviluppo economico. Quando Ministeri, ospedali, enti pubblici e polizia, ma anche aziende strategiche utilizzano e forniscono servizi web, i dati acquisiti vanno a essere registrati su sistemi cloud di questi big player quali Amazon e gli altri (forse anche i dati della fatturazione elettronica vanno su Amazon). La Germania ha quindi capito che questa è una situazione molto rischiosa per l'Europa, perché non ha più la sovranità sui propri dati, per questo sta lanciando il nuovo progetto di cloud europeo Gaia-X. Faccio quindi un appello al Governo affinché anche l'Italia aderisca subito al progetto Gaia-X, da realizzare insieme a Germania e Francia. Abbiamo esempi di importanti partecipazioni di successo dell'Italia in progetti europei che sono all'avanguardia. Si pensi, ad esempio, all'Agenzia spaziale europea (ESA), che ha una delle sue più importanti sedi qui vicino, a Frascati, o all'Organizzazione europea per la ricerca nucleare (CERN), dove le nostre eccellenze, scienziati, fisici, ingegneri e informatici italiani, hanno recentemente contribuito alla scoperta del bosone di Higgs e alle ricerche sull'antimateria. È necessario per l'Italia partire al più presto con la progettazione di un sistema di cloud nazionale da collegare al sistema Gaia-X proposto dalla Germania, magari perché diventi un CERN dell'intelligenza artificiale, per iniziare a trattenere i nostri dati e applicare su di essi quell'intelligenza artificiale che ci permetterà di offrire servizi a valore aggiunto che promettono una reale crescita del PIL nazionale. Leggendo la NADEF ho percepito che il Governo è fortemente orientato e attento a queste tematiche dell'innovazione e l'istituzione del Ministero per l'innovazione tecnologica e la digitalizzazione ne è una dimostrazione. Pertanto, confido che il mio appello sarà attentamente considerato e posto nell'agenda di Governo.
2019-10-09	M5S	PescoDaniele	Il resto vuol dire che un numero spropositato di persone stanno subendo in questo momento un abuso sul lavoro. Mi riferisco alle ore di straordinario non retribuite, a un salario sotto i valori tabellari, a lavoratori assunti in modo irregolare, a quelli che lavorano senza neppure essere assunti; per non parlare di quelli assunti della gig economy e i cui problemi, ahimè, solo adesso li stiamo risolvendo attraverso il decreto lavoro e crisi di impresa. La situazione è disarmante, ma non perdiamo la speranza di mettere un freno a questa piaga. Si tratta di un'emergenza che colpisce tutta Italia, tutti i settori, anche nel pubblico, che dovrebbe essere un'oasi felice. Ci sono, infatti, gli appalti pubblici, dove le cooperative o le aziende pirata - non tutte chiaramente - stanno facendo in molti casi carne da macello dei lavoratori. Presidente, in Spagna, in tutta Europa, in Australia, in molte parti del mondo, i controlli sul lavoro nero sono svolti in modo sistematico; in Italia no. Sono certo che le donne e gli uomini assunti per fare questo svolgono il loro ruolo in modo egregio e i risultati parlano chiaro, più di un miliardo di euro di contributi non pagati scovati da poco più di 4.000 persone. Vuol dire che stanno lavorando bene, ma forse sono poche; forse dobbiamo aumentare queste persone che ci devono dare una mano nella lotta alla piaga del lavoro nero. Ma non ci sono solo pressione fiscale, evasione fiscale e lavoro nero. A pesare sulla nostra economia abbiamo anche una spesa per interessi sul debito pubblico spropositata. Era il 17 luglio quando sono intervenuto sul famoso decreto salva conti. Ebbene, come spread eravamo a quota 185. Poi è arrivato il famoso 8 agosto e siamo tornati a quota 250, ma già ci siamo resi conto che, se lo spread fosse sceso a quote più normali come 150, come in questi giorni, o addirittura a quote inferiori, avremmo potuto risparmiare tantissimi miliardi. Le famose risorse che dobbiamo trovare per far pareggiare i conti le potremmo recuperare anche da lì. Non è una cosa difficile; possiamo tranquillamente farla. È matematica; abbiamo 2.400 miliardi di debito pubblico, con una durata media dei titoli di circa sette anni. Con 100 basis point sullo spread, un intero punto percentuale in meno di interessi sui nostri titoli di Stato, risparmieremmo quasi due miliardi il primo anno; cinque il secondo, otto il terzo. Sono cifre veramente importanti che ci possono aiutare. Presidente, concludo, non aggiungo altro: questa NADEF è storica e mette al centro le famiglie che stanno peggio e lo fa garantendo azioni importanti nei loro confronti, a partire dall'ambiente e aggredendo in modo consono evasione fiscale, lavoro nero e spread. Continuiamo così, paghiamo tutti, paghiamo meno e guadagniamoci un'Italia migliore.
2019-10-09	PD	DAlfonsoLuciano	Questa Nota che tipo di colpevolezza può avere nel giudizio dell'opposizione? Nessuna, perché poi dovremo vedere noi, in corrispondenza del tempo dei collegati e del bilancio dello Stato, qual è la capacità di stare sulla realtà. Ma soprattutto abbiamo il curriculum della credibilità, perché questa maggioranza dentro di sé ha forze politiche che sulla raccolta fiscale ha curriculum da apprezzare. Siamo stati noi di questa maggioranza, infrastruttura importante, a volere ad esempio la digitalizzazione dei dati nella raccolta fiscale; la fatturazione elettronica l'abbiamo voluta, pretesa, resa norma e resa vigente. È questo che fa curriculum e che ci fa dire: ci dovete credere, ci dovete dare attenzione quando diciamo che siamo capaci di aumentare la raccolta fiscale e di potenziare la lotta all'evasione e all'elusione. Sappiamo qual è la consistenza del gap, ma sappiamo anche che gli strumenti messi in campo ce la potranno fare se continuiamo ad adeguare la macchina amministrativa e a renderla capace evitando alcune posizioni di interesse, di appartenenza particolare che hanno messo in discussione fino alla fine la fatturazione elettronica. E che si fa della raccolta fiscale tributaria, del rinveniente dell'utilizzo demaniale, della riqualificazione della spesa pubblica? Si va a sostenere investimenti fondamentali attesi almeno da dieci anni; anche da dieci noi stiamo parlando di alcune grandi partite. Ve ne cito una che a me interessa molto: l'estendimento delle reti di qualità della velocità ferroviaria. Sono dieci anni che non si fa una battaglia all'altezza. I dossier in Europa sulla velocità ferroviaria sono fermi, stancati dalla distrazione. E nella parte degli investimenti si scrive in questa Nota, chiaramente con la qualità dell'indirizzo: non siamo ancora alle norme finanzianti, siamo alle norme che fissano indirizzi. Così come c'è una grande partita riguardante la facilitazione dei cantieri: 50 miliardi di euro sono al Sud, corrispondenti al masterplan per il Sud. Ci vogliono quattro anni per vedere i cantieri, per vedere sporcate di cemento le tute degli operai. Anche lì si scrive che si semplificherà, ritoccando la norma sulla contrattualistica pubblica. È un errore quello che si è fatto in precedenza quando si sono strette le maglie? No, perché c'era anche un problema di corruzione da fronteggiare, ma la vita normativa adegua, migliora, riforma, determina una componibilità rispetto alle esigenze che emergono. Giudico altresì molto importante tutto quello che si mette a tema sulla riqualificazione della vita delle città. Le città sono state l'elemento qualificante dell'Europa e nelle periferie delle città sta nascendo la fine dell'Europa perché sta insorgendo il conflitto. La rigenerazione urbana è grande parte della politica di investimento di questa Nota. Dobbiamo fare in modo però che ai piani, ai progetti e ai programmi seguano i cantieri, con la semplicità del vederli poi operare e fare i SAL (stati d'avanzamento lavori). Dentro questo Documento c'è premura, c'è copertura, c'è una visione amministrativa declinata. C'è bisogno da parte vostra di aiutare, con uno sforzo di lealtà, il lavoro che si è messo in piedi. Mi complimento anche per la parte destinata al demanio. Abbiamo qualcosa come 105 miliardi di euro di beni demaniali da mettere in cammino. Serve lavorare insieme, accompagnando il lavoro dell'attuale direttore generale, perché anche da lì possono arrivare più risorse, più dei 5 miliardi del bilancio dello Stato del 2019. Questo però potrà accadere se lavoriamo e ci componiamo, superando l'atteggiamento di parzialità militante.
2019-10-09	PD	FerrazziAndrea	Detto questo, è del tutto evidente che il voto europeo nel maggio scorso ha finalmente definito un'Europa totalmente diversa, che ha fatto propria, a parole e nei primi atti della programmazione di governo, la vera emergenza a livello mondiale, ossia quella climatica. La nuova Presidente della Commissione europea ha definito, nel piano dal 2021 al 2027, la necessità di un investimento di 1.000 miliardi a livello di Unione e siamo particolarmente orgogliosi che il commissario che avrà particolare cura e governo di questi investimenti sarà Gentiloni Silveri. Ha fatto di più, però: la Commissione europea ha stabilito anche che ogni singolo membro della Commissione abbia, all'interno della propria programmazione, il tema della sostenibilità quale obiettivo imprescindibile.
2019-10-09	PD	FerrazziAndrea	Naturalmente, questo nuovo scenario è possibile anche perché a livello europeo c'è stato quel necessario salto di qualità che attendevamo da tempo: per fortuna, in Europa hanno perso i populisti e i sovranisti; mi riferisco in particolare alle forze del nostro Paese che sostenevano quei progetti - folli, evidentemente - anche per interessi nazionali e a quelle forze politiche (come la Lega) che nel nostro Paese, da populiste e sovraniste, nei quattordici mesi di Governo sono diventate addirittura nazionaliste, anche con tratti di autoritarismo piuttosto inquietante.
2019-10-09	PD	MancaDaniele	(ore 17,21) ( Segue MANCA). Non solo definisce, infatti, i confini della legge di bilancio, una manovra importante di finanza pubblica, per il 2020, di circa 30 miliardi di euro, ma ha, a nostro avviso, un'identità precisa, un'ambizione, una vocazione, un progetto politico. Non solo è coerente al programma di Governo, ma proprio perché, attraverso la Nota di aggiornamento, si va ad un aggiornamento del quadro di finanza pubblica su dimensione triennale, offre una visione, un obiettivo politico, una proposta per il futuro del Paese, con un orizzonte triennale di legislatura. Lo diciamo subito, noi non abbiamo dubbi a tal proposito e non lo vogliamo nascondere: il contesto macroeconomico è insidioso. È caratterizzato da una crescita bassa, da un aumento delle disuguaglianze sociali, da un peggioramento delle prospettive economiche in Europa e nel cuore dell'Europa. Siamo di fronte ad una tensione commerciale tra Continenti e con i dazi si possono produrre gravi danni e gravi ricadute, in modo particolare all' expo, al settore più qualificato del made in Italy, sui nostri prodotti agricoli, sulla dimensione del sistema manifatturiero industriale. Sono le nostre eccellenze, il saper fare e il fare bene che porta l'Italia nel mondo. Tutto il quadro macroeconomico ha indubbiamente di fronte queste grandi difficoltà e è per questo che la sfida è importante. Alcuni colleghi dell'opposizione l'hanno definito un libro dei sogni. Al contrario: è con elementi di concretezza, serietà ed affidabilità, un utile disegno per il futuro del Paese. Lo dico con onestà intellettuale, anche rivolgendomi ai colleghi della Lega, che questa mattina hanno tentato di giustificare l'ingiustificabile di fronte a questo quadro economico, che era facilmente prevedibile, che conoscevamo tutti e di cui avevamo ascoltato in tutte le audizioni, anche in sede di discussione della legge di bilancio precedente. Era prevedibile anche in agosto, nel mese nel quale, purtroppo, la Lega attuava una fuga, scappava dal Governo, chiedeva pieni poteri e partecipava alle feste estive. Tutto questo non è compatibile, lo dico con grande chiarezza e nettezza, oggi, in particolare anche al collega Siri, che questa mattina è intervenuto, mostrando i muscoli di una proposta riformatrice del sistema fiscale, che non c'era e che non aveva nessun punto di atterraggio concreto, né nella dimensione europea né nel bilancio dello Stato italiano. Se fosse stato così, mostrando la forza e il consenso, quali erano le ragioni per fuggire dalle responsabilità di Governo, che la Lega aveva e poteva adottare proprio al Governo del Paese? Io credo che, invece, le questioni siano più complesse. Ho una opinione diversa. Non credo solo negli errori e nei limiti. A volte, anche nelle crisi di Governo, sono gli errori e i limiti che determinano l'attivazione di una crisi. Io penso di no. Io penso che la fuga della Lega dal Governo identifichi il fallimento delle politiche sovraniste, soprattutto sul versante economico e finanziario della gestione dei conti pubblici nel rapporto con gli italiani e con l'Europa. Le promesse, a cominciare dalla flat tax, che per noi non erano solo ingiuste e inique, ma non avevano cittadinanza nel quadro di finanza pubblica che ci avete consegnato e sul quale noi oggi costruiamo il futuro di questo Paese. Non c'era lo spazio economico e finanziario per realizzare sogni, propagande e proposte che, oltre ad essere inique, erano insostenibili, non concordate e non definite nella dimensione europea. Lo dico con altrettanta chiarezza: anche l'idea dell'uso della paura per gestire il consenso era arrivato ad un limite. Dopo il decreto sicurezza bis, ci sarebbe stato il decreto sicurezza ter, ma, nel frattempo, anche quelle misure avevano rivelato, non solo il proprio volto sbagliato e culturalmente arretrato, ma si stavano radicando nel Paese aree di illegalità, di sofferenza e di solitudine. Lo dicono i numeri e lo dimostrano i fatti: purtroppo rimaneva in Italia chi delinqueva e questo produceva, proprio nel fallimento sui rimpatri, l'emersione di un'area di illegalità e di insostenibilità che danneggiava il futuro del Paese e rendeva anche la vostra propaganda insostenibile e al limite della sua esaltazione.
2019-10-09	PD	MancaDaniele	Dico con altrettanta chiarezza: il conflitto con l'Europa che avete voluto interpretare aveva prodotto danni rilevanti ed evidenti, perché non si può gestire il secondo debito pubblico più alto d'Europa generando instabilità, producendo solitudine e isolamento per il nostro Paese nel rapporto con la dimensione europea e ancora di più nell'instabilità che si produceva verso un nuovo conflitto con il mercato. Il secondo debito pubblico più alto d'Europa va gestito, richiede affidabilità, serietà, tassi bassi, uno spread che possa ulteriormente diminuire. Abbiamo sentito nelle audizioni tutti insieme quanto, per la sostenibilità e la tenuta dei conti pubblici, sia necessario mantenere sotto controllo la gestione del debito e togliere la spesa improduttiva che la vostra instabilità aveva generato nel bilancio dello Stato e nella gestione della finanza pubblica. Io sono soddisfatto e anche orgoglioso quando sento il nostro Governo, la nostra maggioranza indicare un obiettivo ambizioso quale quello del recupero di 7 miliardi di euro dall'evasione e dall'elusione fiscale. Non ho nostalgia delle politiche condonistiche. Basta premiare gli evasori. Oggi occorre agire, come abbiamo fatto anche negli ultimi anni, in modo particolare sulla fatturazione elettronica, sulla digitalizzazione del sistema, sulla semplificazione, perché in uno Stato, quando l'evasione e l'elusione continuano a rappresentare una quota così alta delle nostre mancate entrate, non c'è solo un problema di mancata entrata: l'evasione fiscale alimenta purtroppo, nel nostro Paese, ulteriori aree di iniquità e di ingiustizia, favorisce una scorretta competitività tra imprese, genera turbolenze nel mercato del lavoro e dunque tutto questo va prevenuto attraverso una digitalizzazione dei dati, un avanzamento reale e quindi l'obiettivo non è solo ambizioso, come è giusto che sia, ma per noi è una questione di credibilità dello Stato nel rapporto con il cittadino, tornare ad essere credibile e impostare una dura e vera lotta all'evasione fiscale. Questo vale quanto la crescita che noi abbiamo indicato, sul piano culturale, sul piano dell'affidabilità dello Stato nei confronti dei cittadini. Il nostro voto positivo alle risoluzioni non solo è legato alle motivazioni che ho fin qui indicato; è legato anche a una proposta politica di un Documento di economia e finanza che rimette al centro gli investimenti, in modo particolare quelli sostenibili, con un piano europeo rilevante, che favorisce il sostegno a un nuovo welfare, in particolare per la genitorialità, e che credo crei, proprio attraverso l'importante sforzo sulla sterilizzazione delle aliquote IVA e delle clausole di salvaguardia, un'importante positiva ricaduta. Con la nostra presenza al Governo abbiamo reso un servizio utile agli italiani, che altrimenti si sarebbero trovati un carico di pressione IVA insostenibile e purtroppo recessivo per l'intero Paese. Il voto del Partito Democratico è positivo proprio perché esistono una visione e un progetto per il futuro dell'Italia.
2019-10-09	PD	MancaDaniele	Ecco perché dico, con grande franchezza, che la Nota di aggiornamento adotta una scelta politica coraggiosa, indica una strada nuova, anche di un nuovo rapporto tra l'Italia e l'Europa. Certo, l'ambizione che abbiamo di fronte e che abbiamo indicato nel Documento di programmazione economica è quello di cambiare l'Europa, di aprire una nuova stagione sugli investimenti, sulle riforme del patto di stabilità e anche sulle imponenti e importanti riforme in materia di equità fiscale, di recupero di evasione ed elusione, perché come sappiamo bene - l'ha ricordato anche l'OCSE - è necessario avere un orizzonte europeo anche nelle riforme sul sistema fiscale, in modo particolare per colpire l'evasione e l'elusione che insistono nelle grandi piattaforme tecnologiche, che oggi abitano ambiti diversi e diversificati, all'interno dei quali gli Stati in solitudine non sono efficaci.
2019-10-09	PD	MancaDaniele	Stai parlando allo specchio! MANCA (PD). Sconfitte elettoralmente nella dimensione europea... Lo dico ai colleghi della Lega: sono state sconfitte elettoralmente nella dimensione europea, perché oggi nella nuova Europa c'è una maggioranza europeista, c'è un nuovo Governo europeo che ha in agenda un piano delle riforme e con questo Governo europeo e con una nuova maggioranza europeista il sovranismo è stato sconfitto. La Lega aveva isolato il nostro Paese anche nella dimensione europea, questo è un dato di fatto, non è un'opinione, ma è una certezza.
2019-10-09	PD	MisianiAntonio	MISIANI , sottosegretario di Stato per l'economia e le finanze. La scorsa legge di bilancio, che si riflette nel quadro tendenziale scritto nella NADEF, avrebbe portato quella pressione fiscale al 42,6 per cento. Dopo la Nota di aggiornamento, la manovra che il Governo varerà nei prossimi giorni abbatterà quel 42,6 per cento, e, come ha ricordato il ministro Gualtieri nell'audizione di fronte alle Commissioni bilancio congiunte di Camera e Senato, contiamo non solo di ridurre di molto il tendenziale 2020, ma di avere un programmatico 2020 inferiore al consuntivo del 2019. Quindi, a differenza della scorsa manovra di bilancio, ridurremo la pressione fiscale 2020 rispetto a quella gravata sui contribuenti italiani nell'anno che si va a concludere. Tutto questo viene costruito in un quadro di stabilizzazione dei conti pubblici del nostro Paese. Ho ricordato l'eredità molto pesante, frutto dell'azione di vari Governi, che grava su questa manovra di bilancio: i 23 miliardi di clausola che salgono, a legislazione vigente, a 28,8 dal 2021. Disattiveremo quell'aumento, faremo le scelte di innovazione che ho cercato di descrivere, e lo faremo rimettendo il debito pubblico su un percorso discendente, che è la scelta migliore che possiamo fare - guardo il senatore Monti - per il futuro del nostro Paese: dal 135,7 di chiusura del 2019 al 135,2 nel 2020 fino al 131,4 nel 2022. Lo faremo risparmiando moltissimo in interessi sul debito pubblico, perché il vero dividendo della credibilità che questo Paese ha riconquistato in Europa è legato all'enorme risparmio che avremo sugli interessi rispetto a quanto veniva previsto solo sei mesi fa. Nel 2020 questo Paese spenderà 6,8 miliardi in meno rispetto alle previsioni iniziali; 11,9 miliardi in meno nel 2021, 17,6 miliardi in meno nel 2022. Questo è il dividendo di un Governo europeista; questo è il dividendo della ritrovata credibilità dell'Italia in Europa. In conclusione, c'è un dato che mi ha colpito molto e che forse è il migliore lascito nei confronti di un Paese che troppo spesso pensa alle elezioni immediatamente successive e troppo poco al futuro delle nuove generazioni. Nel 2020 la spesa per interessi sul debito pubblico, dopo tanti anni, tornerà a essere inferiore rispetto a quanto l'Italia spende per l'istruzione dei nostri figli. Non era sostenibile un Paese che impiegava una massa enorme di risorse in interessi sul debito superiore a quanto spendiamo per la scuola, per l'università, per la ricerca. Riusciamo ad invertire questa tendenza che si trascinava da molti anni. Vogliamo fare di più, naturalmente, rispetto a quanto previsto dalla Nota di aggiornamento e vedremo di recuperare tutti gli spazi di bilancio per rafforzare anche il sistema scolastico, dell'università e della ricerca, ma credo che questo possa essere un buon viatico, una buona testimonianza di un Governo che vuole lavorare con serietà e determinazione per l'interesse del Paese.
2019-10-09	PD	MisianiAntonio	Voglio ringraziare le senatrici e i senatori, di maggioranza e di minoranza, per il dibattito a cui ho assistito, per gli stimoli e anche per le critiche costruttive. Ho preso tanti appunti e cercherò di rispondere per blocchi di argomenti, per una necessaria economia di tempo. Molti colleghi dell'opposizione hanno definito questa manovra debole, senz'anima e timida. Indubbiamente 30 miliardi di euro di impegni sono assorbiti per gran parte - per 23 miliardi di euro, come ricordava il relatore, senatore Errani - dalla disattivazione delle clausole di salvaguardia, ovvero degli aumenti dell'IVA scritti nero su bianco nella legislazione vigente. Si tratta di un ammontare record, a cui il Governo ha dovuto fare fronte. Nella legge di bilancio per il 2015 le clausole da disattivare ammontavano a 3 miliardi di euro, ammontavano a 16,8 miliardi di euro l'anno successivo, a 15,4 miliardi di euro nella legge di bilancio per il 2017, a 15,7 miliardi di euro nella legge di bilancio per il 2018 e a 12,5 miliardi di euro per il 2019. I 23,1 miliardi di euro di questa manovra di bilancio sono il valore più elevato di sempre e si tratta di un ammontare con cui abbiamo dovuto fare i conti, per rispettare un impegno che il Governo aveva assunto nei confronti del Parlamento, allorquando è stato discusso il DEF, e che tornerà ad assumere, in relazione alla risoluzione a cui abbiamo dato parere favorevole. Nonostante questo impegno rilevantissimo, però, credo vada dato atto al Governo di avere costruito una manovra espansiva - cerco di rispondere alle sollecitazioni, anche da questo punto di vista - non solo perché l'indebitamento netto programmatico è fissato al 2,2 per cento - ovvero ad un valore più elevato rispetto all'1,4 per cento tendenziale, con un aumento di 0,8 punti percentuali, a fronte dell'aumento di 0,6 punti percentuali della manovra espansiva dell'anno passato -, ma perché questa manovra migliora i valori macroeconomici del Paese. Essa migliora il tasso di crescita del PIL, dallo 0,4 allo 0,6 per cento, migliora l'andamento dell'occupazione e migliora il tasso di disoccupazione, che alla fine del periodo di programmazione sarà del 9,1 per cento, anziché del 9,5 per cento. Certamente si poteva e si potrebbe fare di più, ma ciò che è certo è che questa è una manovra espansiva, perché con le misure che mette in campo migliora l'andamento di un'economia, che oggi è in stagnazione - lo sottolineo facendo riferimento agli obiettivi molto, forse troppo, ambiziosi della legge di bilancio dell'anno passato - e che vogliamo far ripartire. Vogliamo farla ripartire, mettendo in campo, al di là della disattivazione della clausola di salvaguardia, molto importante anche per gli effetti che produrrà sull'andamento dell'economia, una serie di elementi innovativi di politica economica. Il senatore Errani ha ricordato quello che, a mio giudizio, è l'elemento più qualificante: il grande piano di investimenti pubblici e privati per lo sviluppo sostenibile contro il cambiamento climatico, per fare ripartire l'economia e creare centinaia di migliaia di posti di lavoro, facendo del tema dello sviluppo sostenibile e della protezione dell'ambiente un'occasione di crescita per il nostro Paese, come sta accadendo in tutta Europa. È stato ricordato da tanti interventi l'impegno europeo di un grande piano da mille miliardi di euro, promosso dalla Presidente della Commissione europea. Il nostro piano di investimenti, che è il più alto di sempre, superiore ai piani di investimento delle leggi di bilancio 2017, 2018 e 2019, è coerente con l'obiettivo europeo di un grande impegno sul versante dello sviluppo sostenibile, attraverso gli investimenti pubblici, ma anche attraverso gli incentivi agli investimenti privati che noi proroghiamo e, se possibile, allargheremo. Mi riferisco agli incentivi del programma Impresa 4.0, che verranno confermati e, se possibile, estesi agli investimenti ecosostenibili delle imprese italiane. Mi riferisco a ecobonus, sismabonus, bonus ristrutturazione, incentivi che hanno aiutato l'edilizia italiana a reggere i colpi di una crisi durissima e che possono, e devono, essere il volano di una nuova stagione di crescita di un settore cruciale per la nostra economia. Un settore che deve tornare a crescere, non sul consumo di territorio, ma sulla rigenerazione di un patrimonio edilizio vecchio di decenni nel nostro Paese, che consuma, inquina e va, da questo punto di vista, riqualificato. Vogliamo, però, non solo stanziare risorse aggiuntive, ma spendere, presto e bene, i tanti soldi che oggi sono già a disposizione. Ho ricordato i programmi di investimenti pluriennali disposti con le tre precedenti leggi di bilancio. Nel triennio 2020-2022, abbiamo a disposizione 27,8 miliardi di euro, già stanziati dalle precedenti leggi di bilancio, cui si aggiungeranno i nove miliardi, dei 50 stanziati, che stanzieremo con la prossima legge di bilancio. Per il Paese è un'opportunità unica per ripartire e rilanciare la nostra economia. Sapremo cogliere questa occasione, come ricordavano il senatore Errani e tanti interventi ascoltati in quest'Aula, se restituiremo alle pubbliche amministrazioni la capacità progettuale, la capacità amministrativa, la forza di mandare avanti opere pubbliche e progetti e, citando il senatore D'Alfonso, di fare sporcare di cemento tanti lavoratori che oggi non hanno la possibilità di farlo, perché stanziamo risorse che non vengono cantierizzate e spese. Secondo elemento qualificante è il cuneo fiscale. Avete ricordato in tanti l'ammontare limitato, rispetto a ciò che sarebbe necessario, delle risorse stanziate. È il segno dei vincoli di bilancio con cui dobbiamo fare i conti; è il segno di una legge e di una manovra che vanno lette nell'orizzonte pluriennale, perché i 2 miliardi e mezzo del 2020 raddoppieranno dall'anno successivo. È una scelta che andrà discussa, nella sua implementazione, con le parti sociali (e questa è l'intenzione del Governo). È una scelta meno rilevante, dal punto di vista quantitativo, rispetto a quanto è stato fatto in passato. Sono stati ricordati, nel dibattito di questi giorni, il bonus di 80 euro e la deducibilità introdotta nel 2015 dell'IRAP del costo del lavoro. Interventi molto ambiziosi e rilevanti, che io ho votato, come tanti altri presenti in quest'Aula. C'è una differenza di fondo, però. Il taglio rilevante del cuneo fiscale del 2014-2015 venne finanziato in gran parte con le clausole di salvaguardia, perché in quel quadro di equilibri di finanza pubblica era possibile. Questo taglio del cuneo fiscale, non solo non viene finanziato con nuove clausole di salvaguardia, ma avviene in un quadro pluriennale in cui noi disattiveremo integralmente la clausola del 2020 e ridurremo in misura molto consistente anche gli aumenti IVA degli anni successivi. Noi puntiamo, non solo a bloccare l'aumento dell'IVA nel primo anno di programmazione, ma anche a lasciare alla prossima legge di bilancio un'eredità meno pesante rispetto a quella che ci siamo trovati a fronteggiare. Il terzo elemento di innovazione è sul versante sociale. La questione degli asili nido che, magari, quantitativamente, nell'economia di una manovra da 30 miliardi, appare poco rilevante è di straordinaria rilevanza sociale nel nostro Paese. Noi abbiamo - ce lo ha ricordato l'Istat nelle audizioni - un tasso di occupazione femminile del 50 per cento, inferiore di 18 punti al tasso di occupazione maschile e di 13 punti al tasso di occupazione femminile medio europeo. Abbiamo una generazione di donne istruite e competenti che potrebbero e vorrebbero dare un contributo straordinario al mondo del lavoro italiano e che non possono farlo perché c'è una debolezza della rete dei servizi, un'offerta di posti nei nidi molto inferiore a quella del resto d'Europa e molto sperequata sul territorio e c'è un oggettivo ostacolo nei confronti di tante donne al rientro nel mondo del lavoro per effetto della debolezza dei servizi e di rette che in molti casi pesano enormemente sui bilanci delle famiglie italiane. Noi vogliamo agire su entrambi i versanti, ampliare l'offerta di asili nido (il piano di investimenti risponderà anche a questa esigenza) e azzerare le rette per le famiglie a reddito basso e medio, per creare nuove opportunità, per ridurre le disuguaglianze, per ampliare l'offerta di lavoro femminile e quindi anche da questo punto di vista migliorare il potenziale di crescita della nostra economia. Certo, è un primo passo: le politiche per il sostegno alle responsabilità famigliari rappresentano, dal punto di vista del Governo, la strategia di lungo respiro che vogliamo implementare con più strumenti. C'è l'ampliamento e la gratuità dei nidi, ma c'è anche il tema del riordino e dell'unificazione degli strumenti monetari di sostegno alle responsabilità famigliari, perché noi oggi abbiamo l'assegno al nucleo familiare che va ai dipendenti ma non agli autonomi, le detrazioni Irpef per carichi famigliari, che vanno ai capienti ma escludono chi guadagna troppo poco per pagare le tasse, abbiamo vari bonus, non abbiamo un assegno unico a sostegno dei figli a carico come accade in Germania, Francia, Gran Bretagna, nelle altre grandi democrazie europee. Il riordino e l'unificazione di quegli strumenti, contenuti nella risoluzione di maggioranza, sono un obiettivo di medio periodo, perché è un tema di grande complessità e non riusciremo ad affrontarlo in questa legge di bilancio, ma è un obiettivo che è importante riaffermare in questa sede. Allo stesso modo, riaffermiamo la volontà di difendere e di salvaguardare il Sistema sanitario nazionale, confermando una scelta positiva del Governo precedente, che ha stanziato due miliardi in più per il Fondo sanitario nazionale nel 2020 e un altro miliardo e mezzo aggiuntivo per il 2021. In passato gli stanziamenti a legislazione vigente spesso sono stati ridimensionati, quest'anno non accadrà e l'aumento dei due miliardi di euro per l'anno prossimo rappresenta - lo voglio sottolineare - l'incremento più elevato del Fondo sanitario nazionale dal 2014, anzi poiché nel 2014 l'ammontare venne condizionato da una sentenza della Corte costituzionale, in realtà questo è l'aumento del Fondo sanitario nazionale italiano più elevato dal 2010. È una scelta politica precisa per difendere una conquista e un aiuto a tante famiglie nel nostro Paese. È stata contestata da tanti senatori dell'opposizione la scelta di mantenere il reddito di cittadinanza. Voglio ricordare due elementi, dal punto di vista della politica di bilancio, che giustificano fortemente questa scelta: in Italia il numero di poveri assoluti è triplicato dal 2007 al 2017 (erano 1,7 milioni prima della crisi e sono saliti a cinque milioni nel 2017). L'Italia, nel 2017, prima dell'introduzione del reddito di inclusione e prima dell'introduzione del reddito di cittadinanza, spendeva lo 0,4 per cento del PIL per politiche contro la povertà e l'esclusione sociale, meno della metà della media europea (0,4 la media italiana e 0,9 la media europea). L'avvento del reddito di inclusione prima e del reddito di cittadinanza oggi ci permette quasi di colmare questo divario, perché l'ammontare di risorse destinato al reddito di cittadinanza ci avvicina alla media europea, anche se rimarremo comunque al di sotto. Credo che, dal punto di vista dell'allocazione delle risorse nel bilancio dello Stato, sia una scelta sacrosanta quella di mantenere e rafforzare nel nostro Paese una misura universalistica e strutturale contro la povertà, come esisteva in tutti i Paesi europei; l'Italia, insieme alla Grecia, era l'ultimo Paese a non avere questo tipo di strumento, che è stato introdotto dal Governo di centrosinistra e rafforzato dal Governo precedente. Credo sia assolutamente ragionevole mantenerlo e naturalmente migliorarlo dal punto di vista del suo funzionamento, in relazione all'obiettivo che deve avere uno strumento come il reddito di cittadinanza, che consiste nel tirare fuori le persone da una condizione di emarginazione, di esclusione sociale e di povertà e reincluderle nel mondo del lavoro e fuori da una condizione di marginalità. Quota 100 è un altro tema che è stato sollevato. Vorrei ricordare che quota 100 - che è una misura che ha severamente criticato chi tra noi si collocava nei banchi dell'opposizione negli ultimi quindici mesi - è una misura che sta costando molto meno delle previsioni iniziali: le domande sono attorno al 35 per cento in meno rispetto alle previsioni iniziali. È una misura transitoria, che finisce nel 2021. È intenzione del Governo non rinnovarla alla scadenza; abbiamo in mente un modello diverso di flessibilizzazione dell'età di pensionamento e del sistema pensionistico e lo discuteremo con le parti sociali e tra le forze della maggioranza. L'ottica del Governo è quella di non confermare la misura, lasciandola andare a scadenza nel 2021. C'è un ulteriore elemento - e mi avvio alla conclusione - che ha legittimamente suscitato molta discussione in quest'Assemblea: è l'obiettivo, molto ambizioso, che il Governo ha scritto nella Nota di aggiornamento per quanto riguarda il recupero dell'evasione fiscale. Sono 0,4 punti di PIL, circa 7 miliardi di euro, come avete ricordato in tanti interventi. Su questo versante dico poche cose. Innanzitutto, questi 7 miliardi di euro verranno conseguiti con una pluralità di interventi. Verranno conseguiti con l'incentivazione all'uso della moneta elettronica e sottolineo il termine "incentivazione", perché non ci sarà alcuna restrizione, né penalizzazione nei confronti dei consumatori che desidereranno continuare a pagare in contanti; non c'è tassa sui bancomat, non c'è abbassamento della soglia dei contanti, non ci sono misure restrittive nei confronti della libera scelta degli strumenti di pagamento da parte dei consumatori italiani. C'è però la volontà di incentivare fortemente l'uso degli strumenti digitali di pagamento, perché il futuro va in quella direzione e perché ci sono esperienze importanti nei Paesi avanzati che dimostrano che incentivare l'uso delle carte elettroniche aiuta l'emersione del nero e aiuta a recuperare una quota importante di gettito che oggi viene sottratto al fisco. Allo stesso modo, aiuta a recuperare gettito il contrasto delle compensazioni indebite, fiscali e contributive, come ricordava il presidente Pesco; così come aiuta un migliore incrocio delle banche dati già in possesso dell'amministrazione finanziaria, che rappresentano potenzialmente uno strumento importantissimo per fare controlli mirati nei confronti dei settori a più alto rischio di evasione del nostro sistema produttivo. Ci saranno interventi anche sull'evasione fiscale dei prodotti petroliferi. Non ci sarà invece una misura che è stata assunta da Governi precedenti: non ci saranno condoni in questa manovra. Chiudere la stagione dei condoni e delle sanatorie è forse il messaggio più forte che si può lanciare ai contribuenti sull'apertura di una fase diversa e sulla priorità che il Governo attribuisce all'incentivo alla fedeltà fiscale dei contribuenti e al recupero di un ammontare di evasione fiscale che rappresenta un elemento non solo di ingiustizia sociale, ma anche, come ricordava il senatore Marino, di sleale concorrenza tra attori del sistema produttivo. Quei 109 miliardi di euro sottratti al fisco e agli enti previdenziali (tra cui 36 di IVA, 33 di Irpef, 11 di contributi, 8,5 di Ires) sono soldi che impediscono allo Stato di offrire i servizi pubblici a fasce sociali che ne avrebbero diritto, che impediscono allo Stato di ridurre le tasse ai contribuenti onesti. Agire contro l'evasione fiscale è il modo migliore per ridurre stabilmente la pressione fiscale nel nostro Paese: pagare tutti per pagare meno, come ha ricordato a più riprese il Presidente del Consiglio. Il senatore Siri ha insistito molto su questo tema, con un intervento appassionato sulle tematiche di riforma del sistema fiscale: l'ho apprezzato; non condivido però l'impostazione, il modello di riforma del sistema fiscale proposto dalla Lega. La flat tax che intendeva proporre il senatore Siri insieme alla Lega - che sarebbe costata 13 miliardi e un livello di indebitamento netto peraltro pericoloso per la permanenza del nostro Paese nell'euro - non sarà nella prossima legge di bilancio. Noi facciamo una scelta diversa: riduciamo il cuneo fiscale, e cioè riduciamo le tasse ai lavoratori a partire dai redditi bassi e medi. È un modello diverso. Riduciamo le tasse a chi, a nostro giudizio, ha maggiormente bisogno dell'alleggerimento del carico fiscale. Il vostro modello avrebbe dato gran parte del beneficio fiscale alla parte più benestante della platea che avevamo individuato. Sono due diversi modelli sociali; due diversi modelli di riforma fiscale. Credo che questo Governo non possa essere accusato di scarso coraggio sul tema della riduzione della pressione fiscale, e che non possa essere accusato anche guardando retrospettivamente a quanto accaduto negli ultimi tre anni. Nel 2018 la pressione fiscale era al 41,8 per cento in questo Paese; cinque anni di riduzione progressiva. Nel 2019, con Matteo Salvini al Governo del Paese, è salita al 41,9 per cento. VOCE DAL GRUPPO L-SP-PSd'Az. Con Conte!
2019-10-09	PD	ParriniDario	L'opposizione, che era parte dominante del Governo fino a poco tempo fa, alimenta un racconto nel quale non c'è tutto quanto è avvenuto nel periodo, a nostro avviso molto fosco, che si è concluso con il mese di agosto. È come se quel periodo non fosse mai esistito. È come se chi oggi deve preparare la legge di bilancio per il 2020 possa farlo partendo da una tabula rasa. La notizia principale che noi dobbiamo dare, ai nostri colleghi della Lega e anche all'opinione pubblica che segue il nostro dibattito e dovrà farsi un'idea sulle nostre decisioni, è che non partiamo affatto da una tabula rasa. Noi partiamo dalla necessità di disinnescare 23 miliardi di clausole di salvaguardia. E, in mancanza della disattivazione di queste clausole di salvaguardia, noi avremo un aumento dell'Iva di 23 miliardi, in un Paese che si trova già in stagnazione, come ci dicono le ultime statistiche pubblicate, e che si trova in stagnazione, in gran parte, per colpa del clima di incertezza che soprattutto gli esponenti della Lega, nei sedici mesi che stanno dietro di noi, hanno alimentato, con dichiarazioni avventate e con atti ancora più azzardati e spesso insensati. Noi siamo stati un Paese nel quale si è potuto discutere tranquillamente, da parte di persone con incarichi istituzionali, della convenienza dell'Italia a uscire dall'euro; dove si è discusso molto a lungo, con sprezzo del ridicolo, di argomenti come i minibot; dove si sono accumulate affermazioni e gesta che hanno aumentato il discredito del nostro Paese; che l'hanno aggravato e hanno avuto un riflesso enorme sul costo di finanziamento del nostro debito pubblico che, come sapete, è un debito molto ingente. I senatori Tosato e Romeo possono far finta che tutto questo non sia avvenuto, le forze di maggioranza e credo anche l'opinione pubblica più avvertita e seria non possono prendersi questa libertà. In politica, il bene che si fa conta quanto il male che si riesce ad evitare e noi con la presente NADEF siamo riusciti ad evitare un male grande: l'aumento dell'IVA, che avrebbe inflitto una mazzata probabilmente irreparabile alla nostra economia. Siamo in condizioni, se la legge di bilancio - non ho alcun dubbio che ciò avverrà - tradurrà in pratica le indicazioni della NADEF, di rimettere in linea di galleggiamento la barca Italia, di imprimere una svolta al nostro Paese e di realizzare una serie di risultati molto importanti. Qualcuno ha parlato di mancanza di visione nelle idee e nelle proposte del Partito Democratico, ma a me la visione sembra piuttosto chiara e mi sembra piuttosto chiara la scelta delle priorità: noi vogliamo sostenere l'occupazione e gli investimenti, vogliamo un dialogo con le istituzioni europee e non lo scontro perenne al quale ci aveva abituato Salvini con le sue smargiassate e le sue spacconerie nell'ultimo anno e mezzo. Vogliamo anche, da questo punto di vista, cercare di creare una situazione del tutto nuova. Tanti sarebbero gli ambiti di lavoro su cui noi potremmo concentrare la nostra attenzione, in un intervento che vuole riassumere il significato di questo Documento di economia e finanza. Farò soltanto un paio di esempi, riferiti ai settori che mi premono di più: il lavoro e la credibilità delle nostre scelte in materia di finanza pubblica e quindi anche ciò che questa maggiore credibilità che noi cerchiamo di costruire può portarci in termini di vantaggi e di elementi positivi di politica economica. Per quanto riguarda il lavoro, attribuisco molta importanza alla decisione di iniziare un percorso di riduzione del cuneo fiscale: sappiamo che il livello elevato della tassazione sul lavoro nel nostro Paese è un grande handicap - non il solo, ma certamente uno dei principali - che frena la creazione di posti di lavoro ed è necessario che in una Nota di aggiornamento del DEF che vuole essere di svolta, ci sia un segnale chiaro di cambiamento su questo fronte. Certo, se avessimo potuto stanziare maggiori risorse sarebbe stato meglio, ma ripeto che noi ci troviamo a gestire un'eredità pesantissima, che è quella delle clausole di salvaguardia, che non sono mai state così grandi in questo Paese. Noi abbiamo sempre avuto delle clausole di salvaguardia da disattivare, ma mai in misura così rilevante. Mi pare molto significativo anche il fatto che nella Nota di aggiornamento del DEF si citino le politiche attive del lavoro come settore nel quale ottenere dei risultati sempre più forti, perché sono stati pubblicati recentemente dei dati che fanno rabbrividire: il nostro è un Paese con 2,5 milioni di disoccupati e contemporaneamente con 1,2 milioni di posti di lavoro scoperti, perché ci sono tante aziende che non riescono a trovare personale e tante persone che non riescono a trovare lavoro. Le politiche attive sono, insieme alle politiche di efficientamento della spesa pubblica, un ambito su cui davvero dobbiamo aumentare l'intensità del nostro intervento e l'efficacia della nostra azione. Quanto alla maggiore credibilità, abbiamo scelto di non cercare la rissa, ma di avviare un rapporto paritetico e di rispetto reciproco con l'Europa, di puntare sulla serietà e non sul bullismo e questo porterà dei risultati. Nel 2020 spenderemo diversi miliardi in meno di interessi passivi sul debito pubblico e niente di tutto quello che oggi proponiamo e crediamo di poter fare sarebbe possibile senza poter mettere a preventivo una riduzione dell'onere sul debito pubblico. Grazie a questo, possiamo anche immaginare un debito pubblico che, contrariamente a quanto è successo negli ultimi due anni, andrà a ridursi in percentuale del PIL dal 2019 al 2021. Concludo riprendendo alcune parole del senatore Romeo, che ha detto che questa è una NADEF per tirare a campare. Io non credo che sia una Nota di aggiornamento del DEF per tirare a campare; credo che sia una NADEF che progetta uno sviluppo. Ma so per certo che, se avessimo seguito i consigli, le indicazioni e le politiche che a Romeo piacevano tanto, noi avremmo tirato le cuoia.
2019-10-10	FI	AimiEnrico	Signor Presidente, rappresentanti del Governo, onorevoli colleghi, è un momento particolarmente difficile per l'Europa. Immagino lo sia anche per l'Italia, ma lo è soprattutto per il confine Nord della Siria ed, in particolar modo, per il popolo curdo, al quale dobbiamo riconoscere di aver dato un contributo fondamentale, direi quasi determinante, alla lotta contro il terrorismo islamico, contro l'Isis, contro il cosiddetto Stato islamico. Vedere oggi questo popolo abbandonato ci colpisce fortemente. È davvero per noi un momento di dolore; non solamente per Forza Italia, ma - spero di poter dire - per tutto il Senato della Repubblica. Abbiamo assistito prima ai bombardamenti, ai raid aerei sulla città di Ras al-Ayn. Abbiamo assistito poi allo schieramento di 5.000 uomini e delle truppe turche al confine Nord-Est della Siria e da lì già avremmo potuto immaginare ciò che sarebbe potuto accadere. Sono bastati un momento di ambiguità, un'affermazione forse non felice del Presidente degli Stati Uniti, che tuttavia - consentitemi l'espressione - ha immediatamente corretto il tiro, per dare il via a questa operazione da parte di Erdogan, peraltro annunciata con un semplice tweet. La situazione è di grande pericolo anche per l'Italia, per quello che ha testé detto il collega Alfieri: se dovessero essere liberati i circa 10.000 combattenti dell'Isis e 2.000 foreign fighter, mantenuti in sicurezza all'interno delle prigioni dai curdi, si creerebbe un problema non solamente per l'Europa, ma anche e primariamente per l'Italia. La guerra di Erdogan a noi ovviamente non piace. Abbiamo sentito le parole di Putin, di condanna nei confronti dello stesso Erdogan, e anche Trump ha evidenziato che l'invasione non è una buona idea. Possiamo dire con grande serietà che tutto il mondo occidentale e tutte le potenze straniere sono orientate nella direzione di evitare che il conflitto si inasprisca. Erdogan lo ha giustificato evidenziando che si tratterebbe di un corridoio di 30 chilometri, nel quale sostanzialmente mantenere la pace per evitare l'infiltrazione di terroristi. Ci troviamo quindi in una situazione di reale pericolo. Che cosa possiamo fare, oltre a quello che ha detto Juncker? Juncker ha evidenziato l'opportunità di evitare che l'Europa finanzi quel corridoio, ma mi pare davvero poco. C'è già un'iniziativa - e noi chiediamo che l'Italia si unisca alla Francia, alla Gran Bretagna, alla Polonia, alla Germania e al Belgio - di chiedere consultazioni urgenti al Consiglio di sicurezza dell'ONU, che si riunirà domani per affrontare questo tema delicatissimo. Il problema - ripeto - è davvero serio, ma lo è soprattutto per l'Italia in questo momento. Credo che dovremmo trovare unità in quest'Aula. Voglio ricordare, in conclusione, che l'Europa, purtroppo, nonostante sia stato evidenziato in tutti i modi, anche nella recente campagna elettorale per le elezioni europee, non ha una forza armata. Non abbiamo un'unità delle forze armate europee: questo è un problema. La saggezza latina diceva « si vis pacem, para bellum ». Non dobbiamo preparare la guerra perché siamo guerrafondai, ma dobbiamo essere pronti in situazioni particolari come quella attuale a scongiurare che certe iniziative isolate di alcuni personaggi possano arrivare a compromettere l'equilibrio e la stabilità della pace in una certa area e, conseguentemente, l'equilibrio e la stabilità della pace nel mondo.
2019-10-10	FI	TestorElena	Ringrazio il Ministro e devo dire che mi posso ritenere soddisfatta della risposta. Peraltro, l'esempio del Governo spagnolo che ho portato voleva essere un incentivo a trovare una soluzione che possa essere condivisa anche da tutti gli altri Paesi europei, perché la crisi ha colpito tutta l'Europa e, quindi, è abbastanza vasta.
2019-10-10	LN	BriziarelliLuca	Aggiungo, in un sussulto di attenzione, che nei cinque anni successivi con i Governi Letta, Renzi, Gentiloni non è mai stata ratificata. Ci sarà un motivo? Dobbiamo farlo noi oggi? Perché dovremmo farlo noi quando popoli un po' più furbi, persino i cugini francesi, se ne sono guardati bene? Quando si tratta di Europa, citare Monti è un po' come citare quel manifesto della campagna americana per le presidenziali con Nixon: comprereste mai un auto usata da quell'uomo? Ebbene, fareste mai decidere qualcosa che riguarda il Paese e che chiede l'Europa da uno come Monti? Noi no!
2019-10-10	LN	BriziarelliLuca	Non veniteci a dire che siamo sempre in ritardo. Almeno sulla cultura li potremo dettare noi i tempi? Almeno sul patrimonio culturale non siamo in ritardo. Dal 2005 non hanno sottoscritto questa Convenzione i Governi Berlusconi II, Berlusconi III, Prodi II, Berlusconi IV. Tutti siamo passati, come centrodestra e centrosinistra, e non l'abbiamo sottoscritta e ratificata quella Convenzione. Sapete quando è stata sottoscritta? È stata sottoscritta il 27 febbraio del 2013, due giorni dopo le elezioni politiche del 2013, quando c'era ancora il Governo Monti, l'ultima polpetta avvelenata, l'ultimo regalo all'Europa. Il Governo Monti ha sottoscritto questa Convenzione, un Governo privo di legittimità popolare.
2019-10-10	LN	BriziarelliLuca	Ratificare la Convenzione di Faro perché ce lo chiede l'Europa significa suicidarsi - permettetemi il termine - bevendo la famosa tazza di cicuta da soli e questo non lo possiamo permettere.
2019-10-10	LN	CanduraMassimo	Ad aprile 2019 la Camera dei deputati, con un voto trasversale, ha approvato la mozione per il riconoscimento del genocidio degli armeni, quindi il genocidio degli armeni può essere insegnato a scuola ed entra nel retaggio culturale del nostro Paese. Può essere studiato nelle università e può essere commemorato. Voi sapete bene che un Paese membro della NATO, un Paese musulmano, che è colpevole di quel genocidio, ne nega addirittura l'esistenza. Questo Paese è membro del Consiglio d'Europa, come ricordava giustamente il collega Vescovi. Questo è il problema del retaggio culturale, che si accompagna con il concetto di identità culturale. Il retaggio culturale è il carattere della sovranità di un Paese e votare contro la ratifica di questa Convenzione è votare a favore di noi stessi; non della Lega, ma di noi stessi italiani!
2019-10-10	LN	CanduraMassimo	Europa è uno e molteplice. E non giochiamo, colleghi, sul significato ambivalente di Unione europea ed Europa in senso geopolitico o geografico e culturale: sono concetti diversi.
2019-10-10	LN	CanduraMassimo	Io sono cattolico e chiedo che l'Italia riconosca le radici cattoliche; chiedo che l'Europa riconosca le proprie radici cristiane e non tollero e non posso pensare che qualcuno qui voti affinché non gli europei, ma dei nuovi arrivati possano sindacare il portato culturale dei nostri Paesi.
2019-10-10	LN	CanduraMassimo	Pensateci. Mi rivolgo soprattutto ai colleghi che non avessero letto, non la ratifica, ma la Convenzione di Faro, in particolare gli articoli che sono stati già citati dei colleghi. Non voglio far numeri; ricordo solo il 7, il 15 e il 16. Mi rivolgo a voi che non avete letto quegli articoli: attenzione, è un progetto politico che calpesta l'identità culturale del nostro Paese. Non va a vantaggio di alcun patrimonio, se non quello di una certa struttura. Quello dell'Europa è un concetto amplio e diverso: c'è l'Europa struttura - Unione europea e Commissione Europea - che noi critichiamo fortemente; poi c'è l'Europa culturale, quella dei Paesi occidentali, che hanno creato con la Magna Charta Libertatum dell'Inghilterra il concetto di democrazia, con l'Impero romano il concetto di diritto, con la Grecia classica la filosofia e la ricerca della verità, del vero e del bene. E noi vogliamo pretendere che terra di immigrazione, com'è l'Europa, da parte di società assolutamente incompatibili, riesca a difendersi nel marasma attuale con la Convenzione di Faro? Noi stiamo aprendo le porte ai barbari
2019-10-10	LN	VescoviManuel	Allora non vorrei mai trovarmi in un dibattito (cosa che succede) in cui una minoranza osserva - perché è accaduto - che il crocifisso in aula dà fastidio e che pertanto dobbiamo toglierlo. No. Oppure prima il collega ha richiamato un affresco del Quattrocento che a Bologna raffigura Maometto torturato dai demoni e che quindi è a rischio. Ci sarà un tavolo di discussione, è questo che mi fa paura: le nostre tradizioni le sappiamo difendere noi! Adesso però il PD, il partito delle tasse, e il partito della decrescita felice si sono uniti per consegnare il nostro patrimonio all'Europa con la Convenzione in discussione e questa è una vergogna
2019-10-10	LN	VescoviManuel	Ero io l'ultimo relatore, ma non mi hanno dato la parola, per esprimere qualcosa di diverso a proposito dei migranti climatici. Il Senato dovrebbe difendere le minoranze all'interno del Consiglio d'Europa, che è composto da 47 Stati, tra cui la Turchia, di cui oggi abbiamo sentito cosa pensate anche voi. Dunque andiamo a consegnare il nostro patrimonio culturale all''Europa! Non esiste al mondo! Siete veramente qualcosa di incredibile.
2019-10-10	LN	VescoviManuel	Questa è la differenza tra noi e voi! Poi entrerò nel merito della discussione, ma la prima cosa che ho fatto è andare a vedere il Consiglio d'Europa, che ha adottato questa Convenzione, fatta a Faro - neanche in Italia, ma a Faro!- nel 2005, che ci porta a dire che il patrimonio culturale è del mondo. No, è del nostro Paese! Signor Presidente, la invito a prendere nota di quello che sto per dire: il Consiglio d'Europa, nella sua ultima seduta non ha fatto parlare un senatore eletto, cioè il sottoscritto, perché la pensava in modo diverso da loro. Questo è il Consiglio d'Europa!
2019-10-10	M5S	CorradoMargherita	(ore 10,53) ( Segue CORRADO). Essa impegna infatti lo Stato ad accrescere nel cittadino la consapevolezza del potenziale economico dell'eredità culturale e a servirsene evidentemente in una logica economica. Volontariato - dicevo - che in Italia nel campo dei beni culturali è già oggi abusato, travisato e distorto, in quanto surroga il pubblico invece di coadiuvarlo. Il tema resta dunque spinosissimo e proprio la sua urgenza e delicatezza, poiché la ratifica espone comunque il Paese, a mio avviso, al pericolo concreto di accentuare la problematicità del quadro attuale, mi obbligano a parlare in sostanza in dissenso dal mio Gruppo. Non ho altro modo per richiamare l'attenzione dell'Assemblea su una realtà scabrosa, che facendo tuttavia comodo allo Stato e dunque a ciascun Ministro della cultura, almeno nell'ottica antipolitica oggi dominante del vantaggio immediato, vede i riflettori dei media e di conseguenza le coscienze dei cittadini costantemente spenti, perché è lo Stato - badate - che in ambito culturale tollera, consente e addirittura sollecita i privati, quando non li incentiva anche finanziariamente, a costituire associazioni di volontariato o fondazioni ONLUS che utilizzano i volontari. Questi vengono ormai impiegati in tutti i luoghi della cultura (biblioteche, archivi, monumenti, musei e aree archeologiche) come espediente per non assumere personale o sottopagarlo o pagarlo in nero, con enormi profitti che sfuggono al fisco. In effetti, la studiata confusione tra volontariato e professioni culturali già miete migliaia di vittime in questo Paese e rischia di farne in futuro molte di più, proprio con l'avallo ideologico della Convenzione di Faro. Un affare assegnato, che stiamo svolgendo in 7ᵃ Commissione in questi giorni su mio impulso, lo conferma e ci dà anzi la misura di un abuso che dilaga senza trovare alcun argine, giovandosi dell'assenza o dell'ambiguità della normativa. Pensate che la deregolamentazione ha portato nei nostri musei pubblici, che per inciso sono quasi mezzo migliaio sul territorio nazionale, a una situazione - cito i dati Istat più aggiornati, quelli di gennaio 2019 relativi al 2017 - per cui il 65 per cento degli istituti impiega volontari e il rapporto tra volontari e stipendiati è di 1 a 67. Dico 67 volontari per ogni assunto. Ovvio che qui non si tratta più di volontariato in senso proprio e nobile, ma di lavoro gratuito mascherato, che sostituisce il lavoro qualificato e retribuito, creando concorrenza sleale con chi non è in grado di offrire pari qualità dei servizi e precludendo ai professionisti l'accesso al mondo del lavoro, o comunque ritardandolo e assoggettandolo a condizioni poco o nulla dignitose. Al punto che, a volte, i professionisti devono fingersi volontari pur di lavorare, compensati con miseri rimborsi spese. La truffa più clamorosa - mi perdonerete se parlo schietto, ma senza per questo voler offendere le migliaia di ragazzi che vi si dedicano con impegno pari alla passione e vi ripongono le loro speranze - è quella del servizio civile, con cui il Ministero dei beni culturali di fatto assume a scadenza e paga 3 euro l'ora. Del resto, stando a un'indagine condotta dalla meritoria associazione «Mi riconosci?» sui contratti di lavoro nel mondo dei beni culturali, quasi metà dei lavoratori del settore, sovente laureati e specializzati o dottorati, ha una paga oraria lorda inferiore a 8 euro. Se non fosse per questa distorsione dell'impiego del volontariato nei beni culturali, tale per cui l'occupazione nel settore cala nonostante l'incremento record del 5 per cento dei visitatori, e dunque degli introiti da bigliettazione, registrato nel 2018 nei luoghi della cultura statali rispetto all'anno precedente, potrei anch'io bearmi in astratto per ore, insieme a gran parte di quest'Assemblea, dell'afflato ideale che impregna la Convenzione di Faro. Invece, da tecnico della cultura, ne colgo i gravi profili di rischio per un Paese qual è oggi il nostro. Una Convenzione che, datata 2005, come quella UNESCO di Parigi sulla diversità culturale e successiva di soli due anni a quella, sempre di Parigi e sempre dell'UNESCO, sul patrimonio culturale immateriale, di fatto recepisce entrambe e vi si allinea. Le supera, anzi, allargando la nozione di eredità culturale a comprendere, vorrei dire finalmente, quelli che la legislazione nazionale già riconosce da tempo e definisce beni paesaggistici o, meglio ancora, paesaggio, tant'è che il codice Urbani del 2004 è detto dei beni culturali e del paesaggio; poiché un bene, in quanto oggetto, presuppone un soggetto titolare, mentre il rapporto uomo-ambiente non è di appartenenza. Se mai è la comunità il soggetto di riferimento dell'ambiente e anzi, alla fine, com'è stato scritto da chi ha titolo di commentare e interpretare il nostro diritto amministrativo, per il legislatore italiano «la realtà sociale» si identifica «con quella culturale e lato sensu ambientale». Altro aspetto interessante ma a mio parere non privo di problematicità è la soggettivazione del rapporto tra società e patrimonio culturale che la Convenzione di Faro spinge in prossimità se non oltre il limite massimo. L'encomiabile volontà di porre al centro la persona invece della cosa, infatti (volontà fondata su quella identità della comunità con il suo patrimonio culturale e con l'ambiente in cui vive che, ancora una volta, il nostro ordinamento già conosce da circa un ventennio), si spinge fino a far balenare l'idea di un diritto dell'individuo al patrimonio culturale. Quest'ultimo, se pure è qualificabile tra i diritti soggettivi, non potrà tuttavia rientrare nel novero dei diritti soggettivi perfetti, quindi assoluti, sia perché esistono beni culturali di proprietà privata, e quello è un diritto non comprimibile - lo dico da persona che, avendo coltivato gli studi umanistici per passione e per professione, non può che sentire profondamente, vorrei dire intrinsecamente, suo ogni prodotto dell'ingegno umano, ovunque si trovi e chiunque lo detenga -, sia perché l'accesso ai luoghi della cultura pubblici è comunque soggetto a limitazioni, che possono avere le più varie e diverse ragioni pratiche, tutte capaci di limitare, di fatto, la fruizione collettiva. Al contrario, l'esaltazione di questo diritto rischia di fare solo la fortuna dei galleristi. Non mi soffermo per brevità sul concetto di popolo che guida la cultura, che trasuda dalla Convenzione di Faro, concetto rimasto estraneo al nostro ordinamento persino durante il ventennio. Non mi permetto di entrare nel merito dell'accusa di anacronismo mossa al testo della Convenzione, in particolare all'articolo 14, da quanti lamentano che al digitale sia riconosciuto un ruolo «assolutamente marginale e meramente strumentale» (cito il professore Nicola Barbuti), ma permettetemi di spendere un minuto per un'ultima osservazione, del tutto personale e di nuovo da classicista. Riguarda quella definizione a mio parere troppo generica e troppo asettica di «eredità comune dell'Europa» che si legge all'articolo 3 della Convenzione. Essa consiste, cito, in «tutte le forme di eredità culturale in Europa che costituiscono, nel loro insieme, una fonte condivisa di ricordo, comprensione, identità, coesione e creatività». Tra le righe leggo un impegno smodato e, per certi aspetti, puerile, a tacere la soluzione all'indovinello, la parola chiave che necessariamente, in quanto tale, è l'unica a dover essere taciuta a tutti i costi. Mi riferisco al concetto di Occidente e di cultura occidentale, ben più ampio dei limiti geografici dell'Europa di ogni tempo perché, banalizzando, accomuna da sempre tutti i Paesi affacciati o comunque protesi verso il Mediterraneo - quelli della Constitutio antoniniana del 212, se vogliamo -, nonché tutti gli individui che si riconoscono nel prodotto della cultura classica digerita e rigurgitata meravigliosamente altra dalle viscere millenarie del cristianesimo e dell'islam.
2019-10-10	M5S	CorradoMargherita	Signor Presidente, fumoso e pasticciato sono i primi due aggettivi che associo al testo della Convenzione quadro del Consiglio d'Europa sul valore dell'eredità culturale per la società, che, firmata dall'Italia nel 2013, oggi questa Camera si appresta a ratificare con il voto favorevole, tra gli altri, del MoVimento 5 Stelle. Fumoso e pasticciato, torno a ripeterlo, colleghi; e aggiungo retorico. Lo penso, nonostante i correttivi di buon senso che la senatrice Montevecchi ha fatto apportare in extremis alla Commissione affari esteri e di cui le va dato merito, a garanzia del lavoro dei professionisti del settore cultura, messo a rischio obiettivamente dall'indiscriminata apertura al volontariato che un'applicazione incauta della Convenzione di Faro potrebbe favorire.
2019-10-10	M5S	FerraraGianluca	Signor Presidente, anche noi esprimiamo grande preoccupazione per l'attacco della Turchia nel Nord della Siria. Tra l'altro, la Turchia è il terzo Paese dell' export italiano di armamenti. I curdi siriani del Rojava hanno combattuto in prima linea contro lo Stato islamico e si sono davvero tanto sacrificati. Senza di loro lo Stato islamico non sarebbe stato sconfitto. Quindi, non possiamo permetterci di lasciarli soli. Sarebbe davvero molto ingiusto. Signor Presidente, la Turchia è anche un membro della NATO e sarebbe auspicabile una sua riunione straordinaria per fermare questa aggressione che ha già determinato diverse vittime civili. Il nostro Ministro degli affari esteri, Luigi Di Maio, sin dalle prime ore si è messo al lavoro e confidiamo sulle sue capacità diplomatiche. La Siria è un Paese che ha sofferto moltissimo. Tra l'altro, con questo Paese dovremmo riallacciare i rapporti diplomatici. Le potenze straniere in Siria hanno fatto carne da macello del popolo siriano: sono 500.000 i morti siriani, milioni i profughi e i migranti costretti a scappare per via della guerra. A proposito di migrazioni, vorrei ricordare che l'Unione europea ha versato alla Turchia circa 6 miliardi di euro per fermare i flussi migratori verso l'Europa, ma questa nuova guerra necessariamente ne creerà degli altri. Signor Presidente, noi rivendichiamo i princìpi di non ingerenza e ovviamente quello del ripudio della guerra, come previsto dall'articolo 11 della nostra Carta costituzionale. Chiediamo che NATO, ONU ed Europa pragmaticamente intervengano per fermare questa occupazione illegale.
2019-10-10	M5S	MontevecchiMichela	Infatti, all'articolo 4, lettera b), della Convenzione si parla di eredità comune dell'Europa e non di eredità occidentale. In effetti, se non fosse così non si comprenderebbe come la Convenzione possa essere stata sottoscritta da Paesi di tutta l'area del Mediterraneo, alcuni non di certo collocabili nell'Occidente geografico come noi lo intendiamo. In tale articolo, infatti, il riferimento è il rispetto delle eredità culturali e di conseguenza dell'eredità comune dell'Europa. Nella Convenzione si rimarca il valore e il potenziale del patrimonio culturale come risorsa durevole per la qualità della vita e si individua il diritto al patrimonio culturale, diritto non ancora garantito e tutelato in questo Paese nonostante la ricchezza del proprio patrimonio, riconoscendo responsabilità individuale e collettiva nei confronti di tale patrimonio. Il testo, pertanto, indirizza i Paesi aderenti a mettere in campo tutte le iniziative per promuovere una sensibilizzazione e un senso di responsabilità che sono necessari e imprescindibili per la tutela del nostro patrimonio culturale, perché solo con la sensibilizzazione e la promozione di un amore individuale nei suoi confronti si potrà garantire a questo Paese la tutela dello stesso. In questa direzione va un altro indirizzo importante contenuto nella Convenzione, ovvero quello di promuovere sempre più uno stretto contatto tra la conoscenza e la formazione rispetto al nostro patrimonio culturale, che sono fondamentali se pensiamo, ad esempio, alle politiche di depotenziamento dell'insegnamento della storia dell'arte all'interno delle nostre scuole.
2019-10-10	PD	AlfieriAlessandro	I curdi in questo momento garantiscono la sicurezza del centro di reclusione di Al Hol, dove sono detenuti decine di migliaia di componenti dell'Isis, alcuni dei quali foreign fighter, con il rischio che rientrino in Europa e, dall'altra parte, decine di migliaia di familiari. Evidentemente se le unità di protezione popolare (YPG) si dovranno spostare verso il confine per affrontare questa nuova offensiva che rischia di diventare anche di terra, sposteranno l'attenzione verso il confine, abbandonando le aree dove hanno contenuto con efficacia l'avanzata dell'Isis e dove oggi sono recluse persone che hanno fatto parte di azioni terroristiche. Serve quindi un'azione forte dell'Italia non solo in ambito NATO, ma anche a livello europeo. È chiaro che una posizione comune europea può essere d'aiuto in ambito NATO. Mi rivolgo alla Presidenza e al Governo, ritenendo utile una pronuncia del Parlamento perché è evidente che in Europa in questo momento c'è un Paese che impedisce la formazione di una posizione comune. Quel paese è l'Ungheria e quindi, sia per i rapporti che ha con il leader della Lega, ma anche con il leader di Forza Italia, essendo all'interno del Partito popolare europeo, un pronunciamento forte, inequivocabile e bipartisan dell'Assemblea potrebbe essere utile affinché l'Europa parli con una voce sola. In questo momento il fatto che l'Europa non parli con una voce sola è dovuto all'Ungheria. Penso che non si possa essere ossessionati solo dai temi dell'immigrazione; i temi della stabilità, della sicurezza del nostro continente e della lotta al terrorismo chiedono una risposta unitaria anche delle Aule parlamentari.
2019-10-10	PD	AlfieriAlessandro	Signor Presidente, penso sia opportuno che accanto alla voce del Governo - ieri è intervenuto il presidente Conte - ci sia anche quella del Parlamento, delle Assemblee, e in particolare del Senato, sulla vicenda delicatissima e che sta assumendo degli aspetti estremamente preoccupanti al confine tra la Turchia e la Siria. La decisione turca di avviare raid mirati sulle città di confine curde, dalla città simbolo di Kobane fino a Sari Kani e, più in generale, sul Rojava, un esperimento di autonomia delle realtà curde, spesso massacrate nel passato dai regimi differenti, non può non destare una reazione forte delle opinioni pubbliche occidentali e quindi dei loro rappresentanti all'interno del Parlamento. La realpolitik ha un limite e quel limite è l'attenzione forte affinché non si ripetano violenze soprattutto sulle comunità civili dell'area. Si tratta di un'area delicata e strategica non solo e non tanto per la gestione dei flussi migratori. Noi, come comunità democratiche occidentali siamo ossessionati da quel tema, ma non c'è solo quello; c'è la stabilità di quell'area, dove le tensioni sono sempre all'ordine del giorno. Il ritiro degli Stati Uniti ha provocato un'accelerazione di alcune dinamiche. La Turchia insieme all'esercito di liberazione siriano anti al-Assad, sunnita - ricordo che al-Assad è alleato con gli sciiti - sta portando avanti delle operazioni che non possono non preoccupare l'Europa per la stabilità di quell'area, ma soprattutto nella lotta al terrorismo di matrice islamica. I curdi hanno fatto un lavoro straordinario nella lotta al terrorismo internazionale. L'Europa e gli Stati Uniti non possono abbandonarli.
2019-10-10	PD	AlfieriAlessandro	Signor Presidente, riusciamo oggi a portare all'attenzione dell'Assemblea il disegno di legge di ratifica ed esecuzione della Convenzione quadro di Faro dopo un lungo iter nel corso del quale si è cercato di recepire delle preoccupazioni avanzate da alcuni Gruppi e in particolare dalla Lega, con un parere espresso dalla 1ᵃ Commissione permanente. Ciò dovrebbe tranquillizzare chi ha in qualche modo sollevato delle preoccupazioni sul fatto che una Convenzione quadro di questo tipo, elaborata all'interno del Consiglio d'Europa, potesse in un certo senso contenere dei profili tali da comprimere la sovranità del nostro Paese sul suo immenso patrimonio culturale, architettonico e storico. Arriviamo quindi a proporre l'approvazione della ratifica e dell'esecuzione della Convenzione quadro, unificando due testi. E ringrazio in particolare i colleghi senatori Marcucci e Montevecchi per aver spinto per l'approvazione di questo strumento innovativo. La Convenzione nasce purtroppo in un contesto di guerra. A metà degli anni Novanta il Continente europeo è stato scosso da una guerra che ha insanguinato i Balcani e proprio in quell'occasione i Ministri della cultura dei diversi Paesi europei che aderivano al Consiglio d'Europa si sono posti un interrogativo: può anche il patrimonio storico, artistico e culturale dei nostri Paesi essere un elemento che, attraverso la conoscenza reciproca, può aiutare il non ripetersi di eventi bellici nel cuore del Continente europeo? Da lì è partito un gruppo di lavoro che ha elaborato una Convenzione, avviata nel 2001 e poi approvata a Faro nel 2005. Oggi sono 18 i Paesi che hanno ratificato la Convenzione quadro all'interno del Consiglio d'Europa, un organismo che mette in campo strumenti di questo genere proprio per aumentare la consapevolezza e la collaborazione tra i diversi Paesi europei su temi sensibili. Da questo punto di vista, 40 Stati europei si sono posti il problema di costruire una convenzione innovativa, che non solo ponesse il tema - come storicamente facevano altri strumenti di questo tipo - di mettere al centro la tutela e la difesa del patrimonio artistico e culturale, ma che provasse anche a utilizzare l'eredità culturale come un aspetto qualificante, quasi fosse un vero e proprio diritto umano e, in quanto tale, meritevole di tutela da parte delle convenzioni che tutelano i diritti umani, e quindi come strumento di conoscenza reciproca che garantisse una maggiore integrazione. La conoscenza dei popoli avviene attraverso le proprie tradizioni, la conoscenza della lingua, della storia, delle tradizioni e del patrimonio storico: quando visitiamo le città europee e ammiriamo i loro monumenti, apprendiamo la storia dei Paesi e in qualche modo, imparando a conoscerci, diminuiscono i conflitti identitari. Questo è il salto di qualità fatto dalla Convenzione in esame, che si pone alcuni temi, come la possibilità delle persone, attraverso la conoscenza della propria comunità, del proprio patrimonio storico, di crescere culturalmente, di essere un elemento di pace, di miglioramento dei rapporti reciproci. Pertanto, da questo punto di vista, la Convenzione rappresenta veramente un'innovazione e la sua ratifica una risposta importante al Consiglio d'Europa, un luogo in cui persone che hanno storie e sensibilità diverse si incontrano e provano a dare risposte alle sfide che si hanno davanti. In questa sede presento il risultato del nostro lavoro, non dimenticando il fatto che, nel proporre la ratifica della Convenzione in esame, abbiamo apportato da ultimo in Commissione due modifiche: una è proprio il recepimento del parere della 1ᵃ Commissione - come accennavo in premessa - e quindi l'idea che la Convenzione non possa ledere gli articoli della Costituzione che si riferiscono proprio alla difesa del nostro patrimonio storico e più, in generale, le leggi vigenti in materia, con l'aggiunta - di cui ringrazio la vice presidente Montevecchi - di un giusto riconoscimento e di una giusta preoccupazione per la salvaguardia delle notevoli professionalità ed eccellenze che si occupano di tutelare e difendere il nostro patrimonio storico e culturale. La Convenzione che proponiamo di approvare, composta da un preambolo e da 23 articoli suddivisi in cinque parti, rimarca all'articolo 1 il valore potenziale del patrimonio culturale, sottolineando l'importanza della sua conservazione, il suo ruolo nella costruzione di una società pacifica e democratica, l'idea cioè che la conoscenza reciproca del nostro patrimonio culturale può essere veramente di antidoto a ulteriori conflitti bellici; una conoscenza reciproca che evita l'insorgere di motivi di conflittualità. Il punto II della Convenzione si riferisce al patrimonio culturale come insieme delle risorse ereditate dal passato, riflesso dei valori e delle credenze. Vi è l'idea che la conoscenza del nostro patrimonio storico e la sua tutela abbiano a che fare con un nuovo modello di sviluppo sostenibile. Ai punti IV e V della Convenzione, viene trattato il tema della partecipazione, come noi aumentiamo la consapevolezza e la conoscenza, ma anche la maggiore fruibilità e la possibilità di partecipare ad attività che facciano conoscere sempre più il nostro patrimonio storico. Il disegno di legge di ratifica, infine, che è frutto dell'esame congiunto dei due disegni di legge che ho richiamato in premessa, l'Atto Senato 257, a prima firma del senatore Marcucci, e l'Atto Senato 702, della senatrice Montevecchi, si compone di cinque articoli che riguardano rispettivamente l'autorizzazione alla ratifica, l'ordine di esecuzione, le misure attuative della Convenzione, la copertura finanziaria e l'entrata in vigore. Per tutti i motivi sopra detti, per la capacità innovativa di uno strumento di questo genere, che va oltre la mera, seppur nobile, tutela e difesa del patrimonio artistico, promuovendo una nuova consapevolezza nel definire l'eredità culturale un vero e proprio diritto umano e uno strumento fondamentale per la conoscenza reciproca, propongo all'Assemblea di ratificare il provvedimento in esame.
2019-10-10	PD	MarcucciAndrea	Credo che con questa Convenzione si faccia un bel passo in avanti, si guardi al futuro con le radici profonde nel nostro passato, con la valorizzazione delle nostre identità, con un approccio che porta ad avere una considerazione corretta del nostro patrimonio culturale, che diventa patrimonio di ognuno di noi e proprio in questa ottica un patrimonio collettivo, perché è giusto che diventi parte stessa del nostro essere Paese: l'Italia capofila sul patrimonio culturale. L'Italia che, tra i grandi Paesi d'Europa, dà l'esempio a tutti gli altri. L'Italia che ha lavorato con determinazione affinché questa Convenzione fosse scritta in questo modo.
2019-10-10	PD	MarcucciAndrea	Oggi è una bella giornata per il nostro Paese e per l'Europa. Oggi il Parlamento darà un segnale forte perché torna al centro dell'attività politica del nostro Paese. In quest'Aula, grazie al Senato della Repubblica, oggi valorizziamo il nostro patrimonio culturale, la nostra volontà di sapere da dove veniamo, chi siamo e capire insieme dove vogliamo andare e, perché no, insieme all'Europa, per una volta però essendovi a capo, perché al riguardo diamo l'esempio a tutti.
2019-10-10	PD	MarcucciAndrea	Quando mi si dice che noi votiamo oggi perché è l'Europa ad ordinarcelo, si dice contemporaneamente che le grandi Nazioni dell'Europa, in realtà, non hanno sottoscritto la Convenzione. Di quale Europa stiamo parlando allora? La Francia, un Paese tra quelli che loro considerano i potenti dell'Europa, non l'ha ancora firmata, e allora noi con chi ci dobbiamo allineare? Credo che l'Italia sul patrimonio culturale, sulle attività culturali e sulla loro valorizzazione vada in due direzioni; quella della fruizione di tale patrimonio da parte dei cittadini italiani per migliorare la qualità della vita, per migliorare se stessi e raggiungere la cittadinanza piena, ma anche quella di essere attrattivi, di dare il benvenuto al mondo, di esprimere compiutamente la responsabilità etica che abbiamo nei confronti del nostro patrimonio culturale.
2019-10-10	PD	MarcucciAndrea	Signor Presidente, oggi per quanto mi riguarda è una bella giornata. Ho insistito molto in questa legislatura, anche nel mio ruolo di presidente di un Gruppo di opposizione, affinché si arrivasse a questa ratifica, perché reputo la Convenzione di Faro un atto politicamente importante e rilevante nell'interesse del nostro Paese. Un ringraziamento lo devo fare alla 7ᵃ Commissione e allo stesso Presidente. Credo che i Gruppi parlamentari inviino nelle Commissioni competenti le persone che meglio conoscono la materia. Tanto che la 7ᵃ Commissione si è espressa all'unanimità sul provvedimento al nostro esame. Ciò mi inorgoglisce e testimonia come chi conosce il merito sa come votare e dove sta l'interesse del nostro Paese. Un ringraziamento lo devo fare altresì nei confronti del presidente Zaia che, assieme all'ufficio del Consiglio d'Europa, che si trova a Venezia, ha posto in essere una serie di iniziative a favore della Convenzione di Faro, offrendo addirittura una chiara prospettiva rispetto alle opportunità che essa potrà dare al nostro Paese nella salvaguardia del nostro patrimonio culturale, ma anche delle nostre attività economiche di qualità. La Convenzione è stata pensata in un'epoca lontana; ricordo infatti che i lavori si conclusero nel 2005. Si tratta purtuttavia di una Convenzione estremamente moderna, che allarga l'ottica dei valori culturali di un Paese e dell'Europa intera e della valorizzazione e fruizione del proprio patrimonio culturale. È una Convenzione moderna e democratica che ha però radici profonde. Ho difficoltà a comprendere le posizioni della Lega, se non gli atteggiamenti dovuti alle esigenze strumentali del momento. In realtà la Convenzione guarda nel profondo, nella nostra storia, nelle nostre identità nazionali e locali. Guarda nei mestieri antichi, cercando di valorizzarli, mette insieme le persone, ne valorizza l'attitudine in una logica di pace, di prosperità e di prospettiva; in una logica diversa da come loro intendono la politica tra i popoli, le Nazioni e le persone. La cultura è la nostra grande opportunità. In passato, quando le Nazioni non riuscivano a parlarsi per le vie diplomatiche, in momenti difficili hanno utilizzato la cultura come veicolo di civiltà e di confronto per tenere vivo il dialogo.
2019-10-10	PD	RampiRoberto	A riprova di questo, che ci azzeccano - per citare un collega del passato - le statue coperte durante la visita di Rohani, dato che all'epoca la Convenzione di Faro non era neanche stata ratificata? Stiamo dicendo che un evento del passato, quando la Convenzione non era ancora stata ratificata, avrebbe qualcosa a che vedere con quella stessa Convenzione? Magari è esattamente il contrario. Magari dovremmo iniziare a usare la testa e a svolgere il nostro ruolo di grande superpotenza culturale all'interno del Consiglio d'Europa. In tal modo diventeremmo i promotori della ratifica da parte dei grandi Paesi, perché saremmo il primo dei grandi Paesi a ratificare tale Convenzione. Una volta tanto saremmo i primi; non prima gli italiani, ma prima l'Italia a ratificare la Convenzione di Faro.
2019-10-10	PD	RampiRoberto	Tra l'altro, bisognerebbe almeno leggere la Convenzione prima di proporre di sospenderla o non approvarla. Peraltro, non ce lo chiede l'Europa, visto che è una Convenzione promossa dall'Assemblea parlamentare del Consiglio d'Europa, che non ha nulla a che fare con l'Unione europea: sono due cose diverse. Dopo un anno e mezzo di sospensione bisognerebbe avere almeno una vaga cognizione dell'argomento di cui stiamo parlando.
2019-10-10	PD	VerducciFrancesco	La cultura intesa in senso ripensato e rivoluzionato, come fattore di insieme che racchiude il portato del vissuto storico e antropologico delle nostre comunità; la cultura che promuove creatività, industrie e distretti creativi, e dunque autonomia, indipendenza di pensiero, spazi autoriali, pluralismo e inclusione. Cultura che costruisce cittadinanza e democrazia e che è uno strumento indispensabile in un tempo come il nostro, in cui va governato l'impatto enorme dell'incessante rivoluzione tecnologica e digitale, che porta con sé - lo vediamo - il rischio non di un'apertura, ma di una chiusura ulteriore e di una restrizione sempre più dura e oligopolistica del mercato, a danno di chi è fuori dai cartelli delle grandi major del digitale. E qui sta il tema urgente del riconoscimento del diritto d'autore, del recepimento della direttiva europea, del riconoscimento e del sostegno alle produzioni indipendenti. Signor Presidente, questa Convenzione risale all'ottobre 2005, a quattordici anni fa, però in tanta parte essa ha già permeato il nostro pensiero, la nostra azione, la nostra legislazione: penso a riforme avanzate come quelle che abbiamo portato avanti nella scorsa legislatura, dove l'idea della cultura è motore dello sviluppo e formidabile moltiplicatore economico e sociale, capace di creare crescita e occupazione, di contrastare diseguaglianze, di riqualificare e offrire spazi urbani, e quindi fisici, o spazi immateriali di conoscenza e di consapevolezza, e sempre di costruire integrazione. Dunque, la cultura come strumento di sicurezza fondamentale, più degli altri. Eppure in tanta parte della popolazione la cultura soffre la mancanza di un riconoscimento, di una legittimazione sociale. Per questo è fondamentale renderla accessibile, popolare, contrastarne una concezione elitaria, conservatrice, e farne invece un sentimento diffuso, un pezzo della propria identità riconoscibile a tutti. Per questo, nella Convenzione la definizione di eredità e patrimonio culturale che viene introdotta è molto innovativa, e parla di ciò che è frutto dell'interazione nel corso del tempo tra le popolazioni e i luoghi, e quindi una concezione di grande forza, di grande modernità, che prefigura un nuovo umanesimo, un'etica della responsabilità verso ciò che abbiamo ereditato (l'ambiente, il paesaggio, le città) e verso le generazioni future, il loro diritto di vivere in questi luoghi, di usufruirne. Al centro c'è la persona, la sua capacità di costruire civitas; c'è un nesso molto forte tra bene culturale e comunità territoriale, che è sostanziato da un concetto cardine: la partecipazione diffusa e la cittadinanza attiva nella capacità di prendersi cura del patrimonio culturale. Quando questo avviene, allora siamo in presenza di quella che la Convenzione definisce ed auspica una comunità di eredità che - io voglio dire - diventa comunità di destino, che si riconosce per quel che è stato, per quel che è, per quel che sarà; non più solo oggetti per quanto preziosi, ma memoria, testimonianza, senso di appartenenza, ricerca, documentazione, come cita l'articolo 9 della nostra Costituzione, che lega sviluppo della cultura, ricerca scientifica e tecnica, tutela del paesaggio e del patrimonio storico e artistico. Al centro di questa concezione di eredità culturale ci sono i valori umani, il dialogo, la convivenza pacifica, perché è fortissima la tensione che lega questi obiettivi alle ragioni costitutive del Consiglio d'Europa, cioè ideali e princìpi fondati sul rispetto dei diritti dell'uomo, della democrazia e dello Stato di diritto. Questo è il perimetro della nostra eredità culturale, che qui ribadiamo
2019-10-10	PD	VerducciFrancesco	Signor Presidente, la Convenzione del Consiglio d'Europa, che noi finalmente approviamo, ha una portata enorme dal punto di vista simbolico e politico per la forza dei contenuti ed è capace di rovesciare un modello di sviluppo sbagliato e di mettere invece al centro dei processi di trasformazione la cultura come patrimonio collettivo e condiviso di riconoscimento reciproco, come diritto primario dell'uomo.
2019-10-10	PD	VerducciFrancesco	del nostro patrimonio civico: un'identità di destino per cui l'Europa è stata pensata dopo la guerra come luogo dei diritti, dell'emancipazione e del benessere sociale.
2019-10-15	FI	MalanLucio	Signor Presidente, il Gruppo Forza Italia si associa alle parole di grave preoccupazione per l'intera azione avviata dalla Turchia nel territorio siriano, nell'area abitata e controllata dai curdi e, in particolare, per un episodio che quasi ne simboleggia l'aspetto particolarmente bruciante. Mi riferisco all'uccisione di Hevrin Khalaf, che è una donna che si è battuta non soltanto per i diritti delle donne in quell'area - cosa certo assai più difficile di chi fa la stessa cosa, per esempio, in Europa occidentale - ma si è anche battuta per la pacifica convivenza tra le diverse comunità (tra musulmani, cristiani e le altre etnie presenti da tempo antichissimo in quell'area). È anche per questo che è stata uccisa. Ancora non è chiaro chi sia stato ad ucciderla, ma è chiaro che il quadro è quello dell'attacco turco. Probabilmente si tratta di milizie jihadiste in qualche modo collegate alle forze turche. Ciò consente di dare un volto alle vittime di questa azione, che però ne sta facendo ben altre. Tra queste c'è il tentativo di pacificare un'area che già ha tanto sofferto per la guerra che da anni va avanti in Siria. Noi lo chiederemo anche domani in modo formale in occasione delle comunicazioni del Presidente del Consiglio in vista del Consiglio europeo, ma chiediamo e chiederemo che l'Italia prema per avere una posizione decisa e forte dell'Unione europea nei confronti della Turchia. Bisogna pensare, come minimo, a delle sanzioni, che però ovviamente nell'immediato saranno ben poco efficaci perché le forze turche hanno tutto ciò di cui necessitano. Se sarà necessario e opportuno - verosimilmente lo sarà - bisognerà mettere in campo altre iniziative. Pertanto, l'Unione europea deve riuscire a trovare un accordo. Naturalmente siamo anche d'accordo - e ci sono già state da parte nostra delle dichiarazioni pubbliche in questo senso - sul fatto che bisogna attivarsi, pur sapendo che l'ordinamento sportivo ha la sua indipendenza, al fine di chiedere agli organismi italiani che rappresentano l'Italia in seno all'UEFA di spostare, in ogni caso e qualunque cosa possa accadere nei prossimi mesi, la sede della finale di Champions League, che attualmente è prevista a Istanbul. È chiaro che non è accettabile, neanche ora per allora (e nemmeno quando arriverà quella data, per la quale ci vogliono alcuni mesi) che una festa dello sport sia celebrata in un Paese che purtroppo in questi giorni, dopo aver dato in passato segnali diversi che facevano sperare in un ben altro orientamento da parte del cammino della Repubblica turca, sta dando segnali di disprezzo per i diritti e per le convenzioni internazionali, in particolare nei confronti di quel popolo curdo che ha tanto patito nel corso dei secoli e che si è particolarmente distinto, con i suoi uomini e con le sue donne combattenti, nel contrastare il mostro costituito da Daesh e dall'ISIS, che hanno provocato tanti lutti e distruzioni (non soltanto in Siria, ma anche in Iraq) e che aspira ad estendersi. Ci uniamo pertanto alle parole che commemorano e che sostengono la memoria e soprattutto il messaggio, il lavoro e l'opera di Hevrin Khalaf.
2019-10-15	FdI	UrsoAdolfo	Signor Presidente, vorrei intervenire, a nome del Gruppo Fratelli d'Italia, nel dibattito aperto in precedenza in merito alla gravissima aggressione che l'esercito turco, su mandato del presidente Erdogan, sta realizzando in queste ore nel territorio della Siria contro il popolo curdo e, in generale, contro il popolo siriano. Di questo argomento sicuramente ci sarà occasione di parlare anche domani, dato che sarà presente il presidente del Consiglio Conte che renderà una informativa in merito al Consiglio europeo che si svolgerà questa settimana e che dovrà affrontare questioni importanti anche inerenti la politica estera dell'Europa. Su questo argomento siamo stati netti sin dall'inizio nel condannare assolutamente l'invasione turca e nel chiedere che l'Italia, l'Unione europea e le Nazioni Unite agiscano insieme, nella maniera più netta possibile. In particolare abbiamo chiesto che siano realizzate sanzioni selettive nei confronti del presidente Erdogan, dei Ministri, dei generali coinvolti e dei loro familiari, perché la comunità internazionale può emanare sanzioni che colpiscano coloro che hanno dato azione alla repressione e all'eccidio nel territorio siriano. Le sanzioni nei confronti delle persone, cioè dei criminali, sono sanzioni che colpiscono veramente a fondo e che spesso ottengono i risultati che si propongono. Abbiamo chiesto che l'Italia si attivi in Europa affinché quest'ultima sospenda ogni aiuto alla Turchia, anche quelli concessi per sostenere i profughi siriani che sono nel territorio turco, e che cancelli ogni processo di adesione della Turchia. La cancellazione del processo di adesione, a differenza della sospensione, provoca infatti conseguenze immediate anche per quanto riguarda le risorse destinate alla Turchia proprio perché è in corso il processo di adesione all'Unione. Si potrebbe proporre di utilizzare meglio quelle stesse risorse, per tutelare il confine europeo e magari aiutare direttamente quelle popolazioni martoriate, piuttosto che lasciare che finiscano nelle mani di chi realizza crimini contro l'umanità perché di crimini contro l'umanità si tratta. Per questo siamo convinti che l'Italia possa finalmente agire in maniera unitaria ed è utile che tutte le forze politiche si pronuncino nella stessa direzione in queste ore affinché l'Italia e l'Europa reagiscano a questo eccidio. Sarebbe grave che la città martire di Kobane e il popolo curdo che tanto ha lottato contro l'ISIS, sia vittima di coloro che hanno di fatto sempre aiutato l'ISIS. Sappiamo tutti che la Turchia è stata un'autostrada del terrore, che per lungo tempo ha consentito ai terroristi dell'ISIS di agire dal proprio territorio, in Siria e non soltanto. La minaccia di scatenare una bomba demografica contro l'Europa, costringendo i profughi siriani a dirigersi verso i confini europei, sottintende una minaccia ben più grave: quella di realizzare, attraverso questa massa di profughi, autostrade del terrore tramite le quali i miliziani dell'ISIS - che stanno fuggendo dalle carceri dov'erano stati rinchiusi dai miliziani curdi - possano giungere in Europa per colpirla. A questa minaccia non si può che rispondere nel modo più fermo, condannando non la Turchia, ma il Governo di Erdogan e le sue azioni criminali.
2019-10-15	LN	StefaniErika	In particolare non deve lasciare indifferente l'Europa. Sono ancora vivide, troppo vivide, le immagini di azioni di polizia in occasione delle celebrazioni del voto. Sono immagini che pesano su tutti; pesano su chi crede che vi sia stato un legittimo percorso e su chi è di contrario avviso. Comunque pesano.
2019-10-15	LN	StefaniErika	In tutto questo, quindi, l'Europa deve esserci. Non deve esserci soltanto nelle questioni economiche, non deve esserci soltanto quando si deve parlare di spread. L'Europa deve esserci. Quella della Catalogna è sicuramente una partita a scacchi forse troppo lunga, troppo complicata e forse anche mal giocata.
2019-10-15	LN	StefaniErika	È una vicenda controversa e spinosa che vede toccare principi fondamentali di tutte le società civili. Attraverso il significato di referendum, attraverso il significato della sovranità popolare, attraverso il significato di quella che è la sovranità in senso stretto e dell'unità nazionale. Passa attraverso la contemperazione di interessi e principi, che riguardano gli stessi processi identitari. La risoluzione della vicenda non passa però attraverso l'uso della forza, ma nemmeno attraverso le sentenze che così non faranno che alimentare ancor più astio e contrasti all'interno della società. La soluzione passa attraverso un forte dialogo politico istituzionale e attraverso una partecipazione attiva della comunità internazionale, nel rispetto di tutti e nel rispetto di principi che dovrebbero valere per tutta l'Europa. La Carta delle Nazioni Unite recita che occorre sviluppare tra le Nazioni relazioni amichevoli, fondate sul rispetto, sul principio dell'eguaglianza dei diritti e dell'autodeterminazione dei popoli.
2019-10-15	M5S	MaiorinoAlessandra	Signor Presidente, il barbaro assassinio di Hevrin Khalaf, donna libera e impegnata per i diritti delle donne e per la pacifica convivenza di culture e religioni diverse, ci lascia sgomenti, ma non sorpresi. Le donne infatti pagano sempre il prezzo più alto nei conflitti; ma, soprattutto, le donne libere e impegnate per le cause dell'uguaglianza e i diritti delle donne e delle minoranze spaventano ancora, perché la loro stessa esistenza rappresenta una minaccia intollerabile per tutti i fondamentalismi, in ogni tempo e in ogni luogo. Il barbaro assassinio di Hevrin, infatti, ricorda l'assassinio della filosofa alessandrina Ipazia, avvenuto nel 415 dell'era volgare. Secoli sono trascorsi da allora e questi secoli non devono essere trascorsi invano. Oggi non è possibile restare inerti di fronte a questo tipo di barbare minacce. Auspichiamo dunque una forte presa di posizione di tutta la comunità internazionale verso chi si crede al di sopra dei trattati di alleanza stretti e dei patti siglati. La deriva fondamentalista in Turchia deve essere riconosciuta senza alcun tipo di ipocrisia e fermamente respinta dall'Italia, dall'Europa e da tutta la comunità internazionale.
2019-10-15	PD	FedeliValeria	Lo sappiamo che lo sport unisce popoli e culture differenti, ma non possiamo consentire di essere indifferenti a ciò che sta succedendo in Turchia e per mano di Erdogan, quindi noi non possiamo esserci. Oltre alla follia di continuare a vendere armi, come comunità internazionale non possiamo andare là ad omaggiare un uomo che fa ammazzare innocenti, che ordina l'esecuzione di una paladina dei diritti civili e delle libertà, che fa arrestare gli oppositori politici e sgancia bombe sui convogli di giornalisti per eliminare i testimoni di questo scempio. Noi davvero non possiamo accettare nessun ricatto; non possiamo accettare nemmeno quelli che lui ci fa perché usa i profughi per spaventarci e minaccia di fare invadere l'Europa dai terroristi.
2019-10-15	PD	FedeliValeria	Per questo diventa assolutamente importante lasciar perdere le dispute, le sottolineature delle nostre differenze, perché in questo caso dobbiamo procedere insieme e chiedere all'Europa un intervento assolutamente certo e tempestivo. Noi lo dobbiamo non solo per quello che significa quel popolo, per quelle donne, per quegli uomini e per quei bambini; in gioco c'è la nostra identità, il nostro oggi, il nostro futuro.
2019-10-15	PD	FedeliValeria	Signor Presidente, Hevrin Khalaf aveva trentacinque anni, una giovane donna curda attivista dei diritti civili, da sempre impegnata dalla parte delle donne per la loro autonomia, libertà e per l'emancipazione e per sostenere i più deboli. Era la leader del Partito per il Futuro della Siria, stimata e apprezzata da tutta la comunità internazionale. Sabato scorso è stata bloccata con il suo autista mentre cercava di raggiungere Kobane ed è stata uccisa barbaramente per strada a pietrate, forse anche violentata. Ci sono video e foto che ritraggono il suo corpo a terra, il volto tra la polvere tumefatto. Nonostante il tentativo di Ankara di sottrarsi a ogni responsabilità, c'è il forte sospetto (e anche qualcosa di più) che gli autori dell'imboscata possano essere stati i miliziani legati proprio alla Turchia. In un contesto sempre più drammatico, in quella terra di nessuno che è diventata la regione a Nord e a Est della Siria, questa morte orrenda e violenta è un fatto insopportabile che non può non scuotere nel profondo tutte le coscienze. Una morte che ci riguarda, riguarda tutte le donne italiane ed europee, e riguarda tutta la nostra comunità. Riguarda anche noi, senatrici e senatori di questa Repubblica, perché è stata uccisa, violata, calpestata una donna che era un simbolo forte e autorevole della lotta per la libertà di tutti. Il simbolo di un popolo, che eroicamente ha combattuto contro l'ISIS, in una battaglia in cui le donne sono sempre state in prima fila per conquistare pace, libertà, giustizia, diritti umani, civili e sociali, cioè i nostri valori, quelli che definiscono la nostra identità, gli stessi su cui è fondata la nostra Europa. Proprio per questo dovremmo essere pronti a difenderli, ovunque questi diritti siano minacciati, senza ambiguità e senza esitazioni. Le donne curde di varie culture e fedi hanno lanciato un appello a tutte le donne e ai popoli del mondo per chiedere la fine dell'invasione e dell'occupazione della Turchia nella Siria del Nord e dell'Est e lo stop da parte dell'Europa alla vendita delle armi ad Ankara. Noi da che parte stiamo? Dalla parte di chi lotta per la libertà o di chi invade e occupa militarmente un territorio? Non basta dichiararsi contro questa guerra. Credo si debba seriamente agire. Noi dobbiamo agire fino in fondo e senza tentennamenti per sospendere la fornitura di armi, per sospendere e boicottare le merci turche; serve una moratoria totale sulle armi, servono sanzioni, un embargo e io penso che occorra anche valutare la forza di interposizione
2019-10-16	FI	CraxiStefaniaGabriellaAnastasia	Egregio Presidente, onorevoli senatori, in questo travagliato momento della vita internazionale abbiamo il dovere, come Paese e come popolo, di porre con forza alcuni punti essenziali nell'agenda comunitaria dei prossimi mesi e anni. Sul prossimo Consiglio europeo si addensano cupe le nubi di una guerra, le minacce di una Brexit ancora incerta e lo spettro di una nuova crisi economica, l'ennesima. Il frastuono delle bombe che giunge dalla Siria non solo è l'ennesima minaccia alla pace e alla stabilità dell'area, su cui si riversano conflitti globali, ma chiama in causa ancora una volta la credibilità e lo stesso futuro dell'Unione, che dietro alle dichiarazioni di facciata ha mostrato l'emergere di opportunismi e contraddizioni. La stessa formula adottata dal Consiglio dei Ministri degli affari esteri sulla fornitura degli armamenti alla Turchia la dice lunga: l'Europa si impegna a rafforzare le posizioni nazionali in merito alla politica di esportazione di armi verso Ankara, dice il documento, aggiungendo la parola "condanna" senza che vi siano alcuna decisione né alcun embargo dell'Unione europea, e ogni Stato potrà decidere tempi e modi per procedere. Se crediamo al progetto europeo, abbiamo il dovere di dire questo a voce alta e di pretendere una forza d'interdizione europea che intervenga. Signor Presidente del Consiglio, forse così non sarà come Craxi a Sigonella, ma almeno renderà il nostro Paese più autorevole sulla scena internazionale.
2019-10-16	FI	CraxiStefaniaGabriellaAnastasia	Sull'Unione bancaria però c'è molto da dire: va fatta, certo; è una necessità che si è manifestata nella crisi. Bene, ma a quali condizioni, con quali regole e a quale prezzo? Se vogliamo un'Europa coesa e, al tempo stesso, aperta al mondo, nel concerto delle Nazioni dobbiamo far sentire la nostra voce, portare un contributo e svolgere un ruolo. Il rischio è che, andando avanti così, l'Europa si frantumi e noi con lei.
2019-10-16	FI	GiammancoGabriella	Nonostante i proclami, le prove di forza e gli spot propagandistici del suo precedente Governo, tra le questioni da affrontare vi è ancora, ahimè, quella della gestione dei flussi migratori incontrollati. Da troppo tempo siamo costretti a fronteggiare, in quasi totale solitudine, le conseguenze legate all'acuirsi delle ondate migratorie, anche in seguito alla scellerata scelta di destabilizzare la Libia, decisione sulla quale Forza Italia - lo ricordo - ha sin da subito mostrato tutte le sue perplessità. Più volte, anche in quest'Aula, ho sostenuto la necessità di rivendicare in modo più efficace, in sede europea, una soluzione comunitaria vera e non solamente di facciata. Purtroppo però, alla prova dei fatti, abbiamo assistito, da parte dei Governi che si sono succeduti in questi anni, compreso il suo, presidente Conte, a pallide acquiescenze su accordi vuoti, privi di contenuto, o a inutili bracci di ferro e a diserzioni degli appuntamenti europei, che hanno contribuito, tra l'altro, ad aumentare la distanza fra cittadini e istituzioni europee, nonché a soffiare sul fuoco della propaganda euroscettica. Da ultimo, sull'accordo di Malta, lei ha parlato adesso, in quest'Aula - uso le sue parole - di «tappa significativa». Ebbene, il suo Governo ha presentato questo accordo con toni trionfalistici, come una grande conquista, ma a noi appare come l'ennesimo palliativo, che presenta numerose criticità, su cui è necessario discutere al prossimo Consiglio, signor Presidente. Innanzitutto, i destinatari dell'accordo saranno solamente i migranti soccorsi dalle navi che chiederanno un porto sicuro, non quelli che arrivano autonomamente, vale a dire la maggioranza. I numeri parlano chiaro: quest'anno, su 6.500 approdi, più di 5.000 fanno parte della seconda categoria. Questo accordo, quindi, rischia di incentivare i rapporti sottobanco fra scafisti e ONG, che realisticamente inizieranno a fare il pieno di migranti. Un altro punto critico importante è il meccanismo di rotazione dei porti, che non avviene su base obbligatoria, bensì volontaria. Lo stesso principio della volontarietà costituisce il vero nodo di tutti i più recenti tentativi di risolvere la questione migratoria. Anche per ciò che riguarda l'accordo di Malta, è bene sottolineare - avrebbe dovuto farlo lei, signor Presidente del Consiglio, poc'anzi, in quest'Aula - che l'adesione avviene solo su base volontaria. Questo fa sì che i singoli Paesi si pieghino a logiche egoistiche. Appare evidente infatti come gli Stati di Visegrád siano europeisti quando si tratta di ricevere fondi per costruire infrastrutture, scuole e ospedali, ma diventino euroscettici e autoreferenziali quando si tratta di fare la propria parte nell'accogliere i migranti. Non solo; anche i Paesi più apparentemente solidali a parole si sono tirati indietro alla prova dei fatti e lei lo sa bene. Come dimenticare i respingimenti operati dalla Francia di Macron al confine con l'Italia o ancora il recente comportamento della Spagna del socialista Sanchez, il cui Governo ha prima criticato Roma per la cattiva gestione del fenomeno migratorio e poi si è deciso ad accogliere solo quindici - ripeto: quindici - dei centodieci migranti presenti sulla Open Arms in seguito all'operazione di salvataggio avvenuta in agosto? Open Arms che, giova ricordarlo, batte proprio bandiera spagnola. Proprio per questo, presidente Conte, è assolutamente necessario che l'Italia si faccia promotrice di una soluzione che superi il meccanismo dell'adesione volontaria: fino ad allora non avremo fatto nulla. Se ciò non fosse possibile, serviranno perlomeno meccanismi sanzionatori - lei ne dovrebbe convenire con noi - per i Paesi che si rifiuteranno di aderire a questo accordo. Ad ogni modo, serve un'organica riforma dell'asilo europeo e il superamento del regolamento di Dublino. Una via percorribile potrebbe essere quella della cosiddetta cooperazione rafforzata, un meccanismo previsto dai Trattati che contempla la possibilità di approvare una riforma superando il meccanismo di approvazione all'unanimità e coinvolgendo un numero pari ad almeno nove Paesi membri. Una procedura che permette ai Paesi di muoversi a velocità differenti e grazie alla quale si è arrivati in passato ad approvare il Trattato di Schengen o a introdurre l'euro. Ebbene, se ne faccia promotore, presidente Conte, si faccia promotore di questa procedura di cooperazione rafforzata, lo faccia con coraggio e con convinzione! Un'altra questione che mi auguro lei vorrà affrontare in Consiglio, signor Presidente, è proprio quella del nostro Mezzogiorno. Occorre andare oltre le zone economiche speciali. Perché non proporre quindi di valutare l'istituzione a tempo di zone a fiscalità e burocrazia zero? Anche il suo Governo sull'argomento dovrebbe dare risposte all'Unione, stanziando le risorse che l'Italia si è impegnata a destinare agli investimenti nel Mezzogiorno. Proprio la Commissione europea infatti nei giorni scorsi - l'avrà seguito - ha lanciato un monito al nostro Paese, perché non investe quanto concordato nel Meridione. Se le cose non cambieranno, subiremo un taglio dei fondi strutturali. Presidente Conte, si attivi per dare un riscontro positivo al richiamo dell'Europa e della Commissione europea. Come intende agire su questo punto? Il Governo precedente, che lei stesso guidava, ha totalmente dimenticato il Meridione. Mi auguro che oggi lei, con questo suo nuovo Governo, voglia cambiare rotta. Sono lieta di apprendere che leader antieuropeisti e antieuro si siano in questi giorni ravveduti e abbiano rimarcato che l'appartenenza dell'Italia alla moneta unica e all'Unione Europea non è in discussione. Bene, adesso è il momento di muoversi compatti (siamo tutti d'accordo), perché essere patrioti e sovranisti non significa isolare il Paese ed ergere muri, bensì portare avanti gli interessi nazionali con l'arte della diplomazia. Di sovranismo illuminato ha infatti parlato, a ragion veduta, il nostro presidente Berlusconi. Infine, mi fa piacere che le sue idee siano chiare sulla Turchia. Lei mi è sembrato molto chiaro poc'anzi: l'attacco al popolo curdo è un'inaccettabile violazione del diritto internazionale. Esso va a destabilizzare ancora di più una regione già tormentata dalla guerra e a colpire il popolo protagonista della lotta - non dimentichiamolo mai - ai terroristi dell'Isis. Vogliamo forse dimenticare che, prima ancora dell'intervento di russi e americani, in Siria erano i soli curdi a combattere lo Stato islamico? Per non parlare della questione Cipro, che da anni non vede una soluzione. Signor Presidente, vogliamo che l'Italia prenda una posizione forte e decisa nei confronti dell'Unione europea. Vogliamo delle sanzioni severe alla Turchia del dittatore Erdoğan, che tanti passi indietro ha fatto compiere al suo Paese sul fronte della laicizzazione, dei diritti e della libertà. Ci auguriamo quindi che ai suoi buoni propositi seguano azioni concrete: lei è molto bravo con le parole, ma noi vogliamo i fatti; solo così potrà convincerci.
2019-10-16	FI	MalanLucio	Signor Presidente, ho chiesto di parlare per dire qualcosa specifico sulla questione dell'attacco turco nel territorio nord-occidentale della Siria, in particolare nella zona abitata dai curdi. Questo intervento sta mettendo in ulteriore pericolo le minoranze cristiane della zona, già colpite gravemente negli scorsi anni a causa della guerra in Siria; in questo caso c'è un ulteriore aggravio della loro situazione per via di questo intervento. C'è inoltre un pericolo di arrivo in Europa da quella zona di foreign fighters in fuga dalle carceri; apprendiamo infatti che a causa dell'arrivo dei turchi e delle milizie che li fiancheggiano diverse carceri sono state aperte, per cui ne vengono fuori dei combattenti che spesso provengono dall'Europa e c'è il rischio che, a questo punto, tornino in Europa per continuare la loro battaglia di fanatismo e di estremismo. Vi è, quindi, anche un interesse specifico da parte da parte nostra rispetto a questa incresciosa vicenda. Inoltre vi è la doverosa solidarietà nei confronti dei curdi, che negli scorsi anni si sono battuti contro l'estremismo islamista di Daesh, dell'ISIS, perdendo molti combattenti uomini e donne e non possiamo pensare di lasciarli al loro destino senza azioni concrete. Purtroppo ho sentito da lei, signor Presidente del Consiglio, delle parole di preoccupazione - sì - per la situazione in cui si trova la popolazione di quelle aree, ma lei ha specificato che devono essere azioni senza alcun carattere militare. Ebbene, noi riteniamo che la proposta di una forza d'interposizione internazionale in quell'area sia l'unica che oggi può avere una qualche efficacia, perché l'embargo sulle armi (supponendo anche che si faccia, poiché vediamo che non abbiamo grandi prospettive neanche questo senso) in questo momento è del tutto inefficace atteso che la Turchia è ampiamente fornita di armi; inoltre le sanzioni economiche, pur doverose, nell'immediato non hanno efficacia. Invece, nell'immediato ci sono centinaia di persone che vengono uccise, per cui chiediamo una proposta dell'Italia per una forza d'interposizione simile a quella che non molto lontano da quelle aree ha avuto un'ottima riuscita. Mi riferisco a quella Forza di interposizione in Libano delle Nazioni Unite (UNIFIL), in cui l'Italia ha avuto un grande ruolo, con ottimi comandanti, e che ha dato risultati straordinari al confine sud del Libano
2019-10-16	FI	TestorElena	Grazie, signor Presidente. Come membro della 14ᵃ Commissione inizio col dire che i media e, più in generale, l'opinione pubblica nazionale, dovrebbero prestare una maggiore attenzione a tali incontri perché, di fatto, è in queste occasioni che si prendono le decisioni più importanti e si decide buona parte del nostro futuro. Venendo ai punti all'ordine del giorno del Consiglio, una parte preminente dello stesso sarà occupato dalle discussioni sulle risorse da assegnare alle diverse politiche comunitarie, in vista del prossimo quadro finanziario pluriennale 2021-2027. Si tratta di una discussione che, come è noto, sta incontrando molte difficoltà e i consueti veti incrociati tra gli Stati membri. La mancanza di accordo rischia di rinviare le decisioni al 2020, mettendo a rischio il corretto inizio della programmazione finanziaria. L'auspicio è che il Governo riesca a tutelare l'interesse nazionale, non solo a parole, come purtroppo è accaduto con l'Accordo di Malta, che ha lasciato l'Italia da sola. Occorre mettere al centro del nostro dibattito e soprattutto delle nostre azioni la tutela dell'interesse nazionale. L'Europa, signor Presidente, viene percepita dai cittadini italiani come molto distante e non vorrei che la stessa Italia fosse percepita come distante, perché stiamo parlando delle persone, delle nostre aziende e di tutti coloro che devono vivere sul nostro territorio e che vanno tutelati a 360 gradi. Interesse nazionale significa fondi certi per le politiche agricole, che sono già stati menzionati dai colleghi della Lega, per le aree meno sviluppate del nostro Paese e per le nostre imprese. Per farlo è indispensabile costruire una rete di alleanze, specialmente con i Paesi con un tessuto socio-economico simile al nostro. Due temi di drammatica attualità condizioneranno poi il dibattito: la Brexit e la questione siriana. Il Governo del Regno Unito, nel recente discorso pronunciato dalla regina Elisabetta II davanti al Parlamento, ha ribadito l'assoluta priorità di completare il processo di uscita dall'Unione nella data stabilita del 31 ottobre prossimo. Dai giornali si apprende che i negoziati starebbero prendendo una piega favorevole, attraverso una soluzione che porterebbe l'Irlanda del Nord a essere praticamente separata dal resto del Regno Unito; una soluzione davvero preoccupante, date le mai sopite tensioni dell'area che, unite ai nuovi venti indipendentisti dell'europeissima Scozia, danno la cifra del prezzo in termini socio-politici da pagare per scelte improvvide come quella del Brexit. Una scelta che condizionerà le politiche di tutta l'Europa, visto che il Regno Unito contribuisce per circa il 10 per cento del bilancio comunitario. È evidente che, se questo 10 per cento viene a mancare dal bilancio e dal quadro finanziario pluriennale, o saranno gli altri 27 Stati membri a stanziare ulteriori risorse oppure ci troveremo a dover valutare quali politiche mettere in campo in questi momenti in cui soprattutto la situazione siriana può far cambiare le prerogative e le priorità dell'Europa. L'esclusione del Regno Unito dal mercato unico con la Brexit deprimerà certamente gli scambi commerciali con il Paese, a danno delle nostre imprese. La questione siriana, con l'incapacità dell'Europa di dare una risposta risoluta e univoca, è l'ennesima dimostrazione della fragilità politica dell'istituzione, dell'assoluta necessità di fare molto di più che una semplice moratoria sulla futura cessione di armi ad Ankara. Il popolo curdo ha combattuto ed è morto per contrastare Daesh e salvare anche l'Occidente dall'avanzata dell'Isis. Le sue donne sono state violentate e uccise, come Hevrin Khalaf, giovane donna curda attivista dei diritti civili, da sempre impegnata dalla parte delle donne per la loro autonomia e libertà e per l'emancipazione e il sostegno dei più deboli, uccisa barbaramente, si sospetta proprio dai miliziani legati alla Turchia. Per questo non basta dichiararsi contro questa guerra. Chiediamo che l'Italia prema per avere una posizione decisa, forte e tempestiva dell'Unione europea nei confronti della Turchia. Bisogna pensare a delle sanzioni e, se sarà necessario e opportuno, bisognerà mettere in campo altre iniziative. Naturalmente siamo anche d'accordo sul fatto che bisogna attivarsi, pur sapendo che l'ordinamento sportivo ha la sua indipendenza, al fine di chiedere agli organismi italiani che rappresentano l'Italia in seno all'UEFA di spostare, in ogni caso e qualunque cosa possa accadere nei prossimi mesi, la sede della finale di Champions League, che attualmente è prevista a Istanbul. È chiaro che non è accettabile che una festa dello sport sia celebrata in un Paese che purtroppo in questi giorni sta dando segnali di disprezzo per i diritti e per le convenzioni internazionali. Per questo non possiamo girarci dall'altra parte. Signor Presidente, faccia sentire con forza la rabbia e il dissenso dell'Italia, tutta contro questa autentica vergogna. Vorrei spendere due parole sulla questione dell'apertura dei negoziati di adesione con l'Albania e la Repubblica della Macedonia del Nord, tema che sarà anch'esso discusso. Auspico che l'Italia si faccia protagonista di tale trattativa, dato il legame particolare tra il nostro Paese e l'Albania, due popoli divisi solo da un piccolo spicchio di mare, ma con valori comuni. Termino il mio intervento esprimendo i migliori auguri di buon lavoro a Christine Lagarde, che, proprio in occasione del Consiglio, dovrebbe ricevere ufficialmente la nomina a Presidente della Banca centrale europea. Succederà al nostro Mario Draghi, a cui dobbiamo una grande gratitudine per quello che ha fatto per l'Italia e per aver salvato la moneta unica. Auspichiamo che sia all'altezza di chi l'ha preceduta e che continui la politica di attenzione e di salvaguardia della stabilità dell'Unione.
2019-10-16	FdI	FazzolariGiovanbattista	C'è poi la visione dell'immigrazione dei vostri alleati Merkel e Macron, secondo cui gli immigrati entrano illegalmente nel nostro Paese e l'Italia si trasforma nel campo profughi d'Europa, perché poi gli immigrati illegali giunti in Italia non possono poi andare nel resto d'Europa. Non abbiamo allora dubbi: noi stiamo con i patrioti di Visegrád.
2019-10-16	FdI	FazzolariGiovanbattista	Mi rimangono pochissimi secondi e invito tutti i colleghi a collegarsi al sito della Commissione europea e a stampare l'immagine della nuova Commissione europea. Qui, anche da un punto di vista visivo e grafico, è segnalata la sconfitta dell'Italia nelle prossime dinamiche europee e nella prossima Commissione europea. Abbiamo il presidente della Commissione che è tedesco, sappiamo che il presidente della BCE sarà francese; vi sono poi i tre vice presidenti esecutivi, tutti provenienti da Paesi chiaramente dell'asse franco-tedesca, e ulteriori cinque vice presidenti: in sostanza, todos caballeros tranne Gentiloni Silveri, che invece è maggiordomo. Tutti vice presidenti, l'unico che non conta nulla è il nostro Gentiloni Silveri, non solo perché non è vice presidente, ma è anche sotto la tutela di un vice presidente esecutivo e questo è un insulto per il peso demografico, politico ed economico dell'Italia in Europa. Per favore presidente Conte, si faccia sentire.
2019-10-16	FdI	FazzolariGiovanbattista	Signor presidente Conte, il tempo a disposizione è poco e quindi sarò telegrafico (ne risentirà un po' la forma e me ne scuso). Partiamo, anzitutto, da quello che non c'è. Al vertice di Malta tutto il Governo ha annunciato la famosa svolta sull'immigrazione. Chiunque di voi può andare a leggere le esaltanti dichiarazioni di stampa: è stato cambiato tutto, da domani abbiamo la rotazione dei porti e la distribuzione automatica dei migranti, eccetera. Nulla di tutto questo: le dichiarazioni del Governo italiano sono state smentite poche ore dopo da tutti i partner europei e dall'Unione europea, tanto è vero che all'ordine del giorno dell'imminente Consiglio europeo non vi è la famosa svolta di Malta. Ciò è anche comprensibile. La ricetta che lei, presidente Conte, ha più volte proposto è la stessa del PD, di Renzi e della sinistra, ossia - banalmente - chiedere all'Unione europea di aprire i confini italiani e distribuire milioni di clandestini in Europa. L'Europa risponde: «No grazie». In Europa vi sono due visioni. I Paesi dell'Est Europa, i patrioti di Visegrád e Fratelli d'Italia dicono che in Europa non si entra illegalmente; se c'è da costruire muri si costruiscono; se c'è da scavare trincee, si scavano; se c'è da fare il blocco navale si fa, ma non si entra illegalmente.
2019-10-16	FdI	FazzolariGiovanbattista	Veniamo alla Turchia. Sono schifato dall'ipocrisia di questa Assemblea. Oggi scopriamo che c'è un problema Erdoğan e lo scopriamo oggi quando tutte le fonti internazionali, tutte le fonti di intelligence e le notizie di stampa hanno sempre certificato una contiguità tra Erdoğan e i fondamentalisti islamici in Siria, una contiguità tra Erdoğan e la sua famiglia, in particolare il figlio, e l'Isis, nonché il fatto che la Turchia finanzia i tagliagole in Siria e per anni è stata corresponsabile del genocidio dei cristiani e degli yazidi in Siria. Eppure, questa Assemblea, la sinistra e i media hanno taciuto per una cinica convenienza: la Turchia era parte del fronte sunnita anti-Assad e allora era proibito dire che la Turchia finanziava i tagliagole dell'Isis e per questo l'Europa e chi ha taciuto è complice dei massacri che ci sono stati. Lo sapevate, era una notizia di giornale come tante altre, che contro yazidi e cristiani era in atto un genocidio, ma qui tutti in silenzio, perché la Turchia era funzionale ai disegni di una lotta contro Assad. Ora che i vostri padroni vi hanno dato l'autorizzazione ad alzare la voce contro Erdoğan, visto che la Turchia ha rotto il fronte sunnita anti-Assad, allora finalmente si può parlare di Erdoğan. È una ipocrisia che non tolleriamo. Noi da sempre abbiamo denunciato il processo di islamizzazione in corso in Turchia, la trasformazione della laica Turchia in un sultanato islamico, la contiguità di Erdoğan con i terroristi in Siria e da diversi anni chiediamo una parola su questo, mentre tutto il Parlamento ha vigliaccamente taciuto. Noi su questo non abbiamo dubbi: diciamo senza nessuna remora no all'islamizzazione dell'Europa e no alla Turchia dentro l'Unione europea, come abbiamo sempre detto.
2019-10-16	FdI	UrsoAdolfo	Desidero concentrarmi su due aspetti, quelli dei dazi e quello della Turchia, che sono due concrete minacce per l'Italia. Mi soffermo anzitutto sui dazi punitivi che il presidente Trump ha ottenuto dalla World trade organization, anche se - per la verità - li hanno ottenuti i precedenti Presidenti, perché quest'azione punitiva è stata chiesta dal presidente Bush e avvalorata dal presidente Obama, non c'entra nulla il cattivo Trump, che ha ottenuto dal tribunale dei dazi di ritorsione punitiva. Ebbene, già ci sono stati dei colloqui qui a Roma e sappiamo che non siete riusciti a ottenere quello che lei, presidente Conte, giustamente chiede, attraverso un rapporto bilaterale, oltre che multilaterale, cioè l'esenzione delle aziende italiane. Del resto, noi non c'entriamo proprio nulla con le misure di sovvenzione che Francia e Germania hanno adottato per Airbus e anche in tante altre occasioni siamo riusciti a far escludere le aziende italiane da misure ritorsive. È accaduto nei primi anni Duemila - eravamo noi al Governo - quando siamo riusciti a far escludere le aziende italiane dai dazi sull'acciaio introdotti allora illegalmente dal Governo americano. Le cinque aziende italiane che erano nella prima lista (noi eravamo i primi produttori in Europa) sono state escluse grazie all'azione bilaterale del Governo italiano. È accaduto altrettanto nel 2008, quando i prodotti italiani che erano inclusi nel carosello punitivo daziario furono esclusi grazie all'azione bilaterale. Avete quindi dei buoni esempi e modelli da seguire se davvero siete ascoltati oltreoceano e noi ci auguriamo che così sia.
2019-10-16	FdI	UrsoAdolfo	La seconda questione è quella della Turchia, signor Presidente del Consiglio, e le chiedo ciò che le ha già chiesto di sapere qualche collega prima di me: non abbiamo ben compreso se il Ministro degli affari esteri e della cooperazione internazionale abbiano adottato un provvedimento per sospendere l' export di armi nei confronti della Turchia e a valere da che data. Le chiedo, in modo particolare, se il cannone di ultima generazione che sta uscendo da un deposito di Affile, di cui leggo su un giornale - mi rivolgo ai colleghi del MoVimento 5 Stelle, che su questi argomenti dovrebbero avere un minimo di sensibilità: anche se il Governo è cambiato, spero che non siano cambiate le loro idee - sarà consegnato alle armate turche o sarà bloccato sulle strade italiane. Su questo ne va della credibilità del Governo, ma temo che anche su questo agli annunci non seguiranno delle effettive e conseguenziali azioni. Ci chiediamo soprattutto qual è la posizione che il Governo esprimerà al Consiglio europeo sulla Turchia, perché dobbiamo dire con chiarezza che le misure che l'Europa sta prendendo in merito a Cipro Nord riguardano un'azienda italiana che è stata minacciata nei suoi interessi dal sultano Erdoğan, perché quei pozzi da trivellare sono stati dati in concessione all'ENI. Aggiungo che le misure che l'Unione europea dovrebbe assumere devono essere ben più significative in relazione a quanto di tragico e di drammatico sta accadendo, peraltro già annunciato da tempo, nel territorio siriano, dove sono in corso un genocidio e una pulizia etnica da parte di un Governo che all'interno pratica una politica totalitaria di islamizzazione del Paese e all'esterno una politica imperiale di islamizzazione crescente, con minacce significative nei Balcani, nel cuore d'Europa e in ogni territorio confinante con la Turchia e non solo; infatti non a caso il Governo turco sta sobillando e armando le fazioni persino in Libia. Ebbene, in questo contesto di islamizzazione crescente del Paese e di minaccia imperiale nei confronti dei vicini e, direttamente, nei confronti dell'Italia (perché le aree minacciate, da Cipro sul piano economico in Libia, nei Balcani e persino nel grande Medioriente, sono di prioritario interesse strategico dell'Italia, che era - lo ricordo a me stesso - il principale partner commerciale della Siria, oggi disastrata), mi chiedo cosa il Governo stia facendo. Pertanto, signor Presidente del Consiglio, la invitiamo ad agire subito affinché l'Europa realizzi prima di tutto delle sanzioni selettive nei confronti di Erdoğan e della sua cricca di potere, a cominciare dalla sua famiglia, che è coinvolta direttamente nella islamizzazione e nel sostegno all'Isis.
2019-10-16	FdI	UrsoAdolfo	Lo dimostrano anche 58.000 mail da parte di Wikileaks che dimostrano come il figlio di Erdoğan sia a sostegno del mercato illegale del petrolio dell'Isis in combutta con il califfato. Possibile che il MoVimento 5 Stelle sia fuori da quest'Aula quando si discute di questi argomenti? Noi chiediamo quindi sanzioni selettive nei confronti di Erdoğan, della sua famiglia, del gruppo di generali e di Ministri coinvolti, con il blocco dei loro beni in Italia e all'estero. Chiediamo inoltre che l'Unione europea sospenda ogni forma d'aiuto, annullando e non meramente sospendendo il negoziato con la Turchia, perché se si annulla il negoziato, come chiede ad esempio l'Austria, nel contempo si annullano le risorse che ancora oggi vengono destinate alla Turchia in forza di quel negoziato di accessione e che servono al Governo turco per mantenere la dittatura di Erdoğan e per distruggere, con l'invasione, il popolo curdo, perché noi lo stiamo rifornendo non soltanto di armi, ma anche di denaro. Chiediamo anche di sospendere gli aiuti riferiti alla questione dell'immigrazione, perché non si può accettare questa minaccia di utilizzare come bombe demografiche i poveri profughi siriani scaraventandoli contro la frontiera europea e magari servendosi di questo per far passare come su autostrade del terrore anche i miliziani dell'Isis per colpire nel cuore d'Europa. Sappiamo tutti che la Turchia è dietro l'Isis e chiediamo misure urgenti per bloccare tutto questo e salvare il popolo curdo.
2019-10-16	LN	BossiSimone	Le chiediamo, presidente Conte, di andare in Europa a testa alta e difendere la sovranità agroalimentare del nostro Paese.
2019-10-16	LN	CandianiStefano	E lei non se ne è neppure avveduto, tanto che adesso ben si guarda dallo stigmatizzare quelle parole, perché sa benissimo che ciò che sta accadendo è l'esatto opposto. Noi oggi stiamo ritornando a essere il campo profughi dell'Europa, abbandonati a noi stessi.
2019-10-16	LN	CanduraMassimo	Signor Presidente, colleghe e colleghi, a nome del Gruppo Lega-Salvini Premier-Partito Sardo d'Azione esprimiamo un voto favorevole alla ratifica in esame, che ha un'importanza sotto almeno due aspetti. Il primo aspetto evidente è il rafforzamento della NATO in area balcanica caratterizzata da una storia, una cronaca e una geopolitica tormentata; una nuova democrazia entra nella NATO e, quindi, benvenuta la Repubblica di Macedonia del Nord. D'altronde, sappiamo dalla cronaca che quel territorio è uno dei crocevia dei traffici illeciti di droga, armi ed esseri umani verso l'Europa occidentale. Quindi, si rileva un aspetto di security, oltre che di defence. C'è una cosa di cui sono molto felice. La NATO è stata creata nel 1949 per tutelare le democrazie dal comunismo. Oggi il comunismo è crollato per tutelare le democrazie. Sono contento che una nuova democrazia faccia parte della NATO e si metta a disposizione per la protezione del bene e dei valori comuni. Visto che sono presenti in Aula dei rappresentanti del Governo, chiedo loro, in qualità appunto di membri dell'Esecutivo, di portare in seno alla NATO il seguente quesito: il concetto di pulizia etnica è compatibile con quello di democrazia e con i suoi valori?
2019-10-16	LN	PellegriniEmanuele	Sono un europeista convinto anch'io - la dico grossa - ma se nelle sedi ufficiali non facciamo valere il nostro peso e non facciamo veramente qualcosa di concreto, davvero l'Europa non serve a nulla. Non parliamo di azioni militari, parliamo di qualcosa su cui siamo tutti concordi e che sia a vantaggio del popolo curdo.
2019-10-16	LN	PellegriniEmanuele	Un altro argomento importante all'ordine del giorno, trattato in modo ampio nel suo discorso ma anche in modo un po' soffuso, me lo consenta, è quello dei cambiamenti climatici, tema importante, ce ne rendiamo conto ma, mi consenta ancora, iperabusato, soprattutto oggi e in questa sede, anche solo per cercare di cementare una maggioranza in corsa. Oggi il suo citato e tanto decantato green new deal appare privo di contenuti concreti a vantaggio dei cittadini, perché è questo l'obiettivo cui dobbiamo guardare. Vedremo se le vostre norme saranno a vantaggio di qualcuno o di qualcosa. Oggi nel vostro bilancio non mi pare ci siano misure così epocali ma forse bisogna fare i rivoluzionari solo a parole, sempre che il concetto di neutralità climatica, citato nel suo discorso a New York (io c'ero, Presidente, quindi ho avuto la possibilità di ascoltarlo in prima persona) non equivalga ad un concetto di neutralità di azione. In sostanza, dire tutto per non fare nulla. Riferendosi poi alle questioni che ritengo più urgenti e più reali, perché si tratta di vite umane, non posso non evidenziare il tema della Turchia. Fonti di ieri, non so se ne è a conoscenza, affermavano che non sarebbe di primo interesse all'interno del Consiglio europeo la discussione sulle responsabilità della Turchia e sulla sua scellerata condotta, al di là di tutti gli ordini del giorno che possono essere accolti. Solo poche settimane fa, in occasione dell'incontro bilaterale durante l'Assemblea generale delle Nazioni unite, come delegazione italiana abbiamo avuto la possibilità di incontrare il rappresentante del Governo turco. Io ero presente e il rappresentante del Governo turco ha detto che l'occupazione da parte della Turchia di una fascia di 25 chilometri in territorio siriano sarebbe servita semplicemente per garantire la postazione dei profughi e per garantire la sicurezza della Siria. Le dico di più: questo rappresentante ci ha detto che in questa fascia di 25 chilometri sarebbero stati insediati dei campi profughi. Lui non ha utilizzato questo termine, ma ha parlato di una serie di villettine con degli orticelli, affinché tutti possano mantenersi e coltivare il proprio cibo per il proprio fabbisogno. Poi ha aggiunto che ovviamente questo sarebbe stato fatto a spese dell'Europa. Mi permetta, Presidente: se è vero che all'interno del Consiglio europeo non è di prioritario interesse parlare di quanto sta succedendo, o meglio non è di prioritario interesse adottare le azioni concrete tanto richieste in quest'Aula, mi perdoni, ma in Europa cosa ci stiamo a fare?
2019-10-16	LN	RomeoMassimiliano	Andiamo quindi verso la strada della tassazione europea, in questo caso orientata ai rifiuti di plastica. Sappiamo che plastic free è una bella parola di cui ci riempiamo un po' la bocca tutti quanti ma stiamo attenti, nel contrastare l'utilizzo della plastica, ad evitare che poi questo penalizzi le aziende italiane magari in favore di qualche azienda del Nord Europa che utilizza compostaggio e meccanismi alternativi.
2019-10-16	LN	RomeoMassimiliano	Ci credo che l'Ungheria o la Bulgaria diranno di no, perché hanno paura di subire l'invasione dei profughi: anzi, avete anche paura di bloccare i finanziamenti, che vengono appositamente dati per evitare che i profughi arrivino in Europa.
2019-10-16	LN	RomeoMassimiliano	Per tornare sul clima, è nobile l'idea di incentivare gli investimenti per rinnovare le produzioni e gli impianti per contenere le emissioni di gas. Tutto molto bello, tutto interessante, l'unica cosa è che ci vogliono degli investimenti forti e chiedere oggi ad un comparto industriale che è fortemente in crisi di farsi da solo questi investimenti risulta veramente molto difficile. Il cambiamento climatico va contrastato con vere politiche di incentivi, che però naturalmente - anche se purtroppo sembra sia questa la direzione tracciata in Europa, ovviamente confermata in Italia - non vadano a favorire alcune multinazionali, magari già avanti da questo punto di vista, a discapito di molte piccole e medie imprese che costituiscono l'ossatura del nostro tessuto economico e che, se dovessero chiudere, manderemmo ulteriormente in crisi.
2019-10-16	LN	RomeoMassimiliano	Quindi, anche questa misura andrebbe assolutamente portata avanti, per non dire della necessità di interrompere il processo volto a far sì che la Turchia entri in Europa. Finalmente, dopo anni in cui ci avete insultato da tutte le parti, dicendo che eravamo brutti e cattivi per non volere la Turchia in Europa, oggi vi siete resi conto, come capita spesso con le proposte della Lega - il problema, però, è che lo capite un po' di anni dopo - che anche questa volta avevamo ragione noi.
2019-10-16	LN	RomeoMassimiliano	Quindi? ROMEO (L-SP-PSd'Az). O forse è come dice lei, signor Presidente, e non ci faremo ricattare da Erdoğan con la questione dei profughi? Ma per favore, signor Presidente! Se l'Europa non è in grado di difendere i propri confini, lasciamo perdere. Lasciamo stare queste dichiarazioni di intenti, perché, per far sì che l'Europa sia forte e non possa essere ricattata, bisogna cominciare a capire che occorre una vera politica di protezione dei suoi confini.
2019-10-16	LN	RomeoMassimiliano	Signor Presidente, concludo in pochi secondi con un augurio di buon lavoro: ci auguriamo che riusciate a portare a casa qualcosa, visto che lei è il Premier della gentilezza e del nuovo rapporto di collaborazione con l'Europa e che siamo tutti buoni (ma che bello!), dimostrate però con i fatti di non essere - come dice qualcuno - i camerieri di Francia e Germania e riportate l'Italia ad un certo livello e ad un certo tipo di responsabilità e di decisione. Altrimenti, finirete per essere il Governo dei buoni, sì, ma dei buoni a far nulla.
2019-10-16	LN	RomeoMassimiliano	Sul tema dell'immigrazione vi chiedo la cortesia di avere buon senso. Lo dico a lei, Presidente, che ha parlato di «tappa significativa», al senatore Alfieri che ha parlato di progressi a La Valletta e al senatore Bressa che ha detto che questa è la strada da seguire: evitate. Il Ministro dell'interno Lamorgese è stata molto più sincera da questo punto di vista, lanciando un grido di aiuto all'Europa: non lasciateci soli.
2019-10-16	M5S	EvangelistaElviraLucia	Secondo studi recenti e dati di Europol e Eurojust, ossia la polizia e la magistratura europea, nei 28 Paesi membri dell'Unione europea sono sotto indagine circa 5.000 organizzazioni mafiose oltre a quelle italiane. Si tratta della mafia russa, della mafia turca, del clan degli albanesi, del clan dei vietnamiti, della mafia siriana ed altre. Ciò ci consente di affermare che nessun angolo d'Europa è esente dalla mafia e che la mafia italiana, operando a livello transnazionale, non è più soltanto un problema italiano. Ebbene, nonostante questo sia un dato inquietante, devo evidenziarle la quasi totale carenza di una legislazione antimafia europea, capace di punire chi ne fa parte, di scoprire e bloccare traffici illeciti e profitti derivanti dal traffico di droga, dalla tratta di esseri umani destinati allo sfruttamento sul lavoro o sessuale, dalla contraffazione, che spesso vede l'alleanza tra camorra e gruppi cinesi. Pensiamo anche alle agromafie, al riciclaggio dello stesso denaro sporco. Penso all'inchiesta olandese sul mercato dei fiori e, infine, al traffico dei migranti. Quasi tutti i migranti irregolari arrivati nell'Unione europea, via terra o via mare, hanno pagato un'organizzazione criminale. Tutte attività illecite, che non uccidono, ma che sono fonte di guadagni ingenti, che vengono poi riciclati nei circuiti legali, condizionando la vita economica e sociale di pezzi del territorio, con ingenti danni all'economia sana, al mercato e alla libera concorrenza. Pensiamo agli stessi grandi appalti europei, presi d'assalto dalla mafia italiana, che, però, fuori dalla nostra giurisdizione, non ha più controlli, perché in Europa non esiste la certificazione antimafia. Bisogna, allora, che anche il legislatore europeo emani norme per escludere dagli appalti chi è in odore di mafia e che i Paesi membri dell'Unione europea, così come richiesto tante volte dal Parlamento europeo, con relazioni, direttive e risoluzioni, adottino tutti i mezzi necessari di contrasto alle mafie, ispirandosi alla più avanzata legislazione italiana, l'unica, ripeto: l'unica, che prevede il reato di associazione mafiosa, di cui all'articolo 416- bis del codice penale, e la possibilità di confiscare beni alla criminalità organizzata anche in assenza di una condanna penale definitiva, qualora l'imputato o l'indagato non sia in grado di giustificare la provenienza lecita dei beni. Per non parlare della avanzatissima legislazione che prevede il riutilizzo pubblico e sociale dei beni confiscati alla mafia. Così come occorrono procedure più snelle e una maggiore cooperazione internazionale per far lavorare davvero al meglio la procura europea. È in questo quadro, di certo non edificante, che voglio ribadire che l'Italia ha una normativa in materia di contrasto alle mafie davvero all'avanguardia, che non esiste altrove e che, lungi dall'essere modificata o cancellata, deve essere presa ad esempio da tutti gli Stati membri dell'Unione europea. Mi riferisco anche a quanto è accaduto di recente con la sentenza della Corte europea dei diritti dell'uomo che, seppure emessa da un organismo estraneo all'Unione europea, dimostra proprio la scarsa conoscenza della nostra legislazione antimafia a livello europeo. La Corte di Strasburgo ha respinto il ricorso dello Stato italiano contro la decisione emessa sul caso del boss della 'ndrangheta Marcello Viola, un pluriomicida, noto per aver fatto decapitare il suo nemico e aver giocato al tiro al bersaglio in una piazza con la sua testa. Ebbene, la gran Corte, la Corte di Strasburgo, ha definito l'ergastolo ostativo previsto dal nostro ordinamento penitenziario all'articolo 4- bis come un trattamento inumano e degradante, con ciò cancellando anni e anni di straordinari risultati nella lotta contro la mafia, per mezzo di coloro che, anche dopo la condanna, hanno collaborato con la giustizia, compresi - ricordo - i due affiliati che hanno permesso la condanna di Marcello Viola; in conseguenza, cancellando la stessa memoria dei giudici Giovanni Falcone e Paolo Borsellino e di tutte le innumerevoli vittime innocenti per mano della mafia e dei suoi efferati criminali. Ricordiamo che l'articolo 4 -bis dell'ordinamento penitenziario è stato introdotto proprio dopo le stragi di Capaci e di via D'Amelio. La Corte di Strasburgo afferma che lo Stato italiano viola l'articolo 3 della Convenzione europea dei diritti dell'uomo, in quanto impone il carcere a vita ai condannati mafiosi che decidono di non collaborare, perché i giudici ritengono che, anche in assenza della collaborazione con la giustizia, non è detto che il condannato non si sia pentito dei suoi atti, che non sia dissociato dai gruppi criminali o che costituisca un pericolo per la società. Pertanto, concludono che anche in assenza di collaborazione del condannato all'ergastolo per reati di mafia si dovrebbero riconoscere i benefici di legge. Ma, signor Presidente, mi chiedo: se nel nostro ordinamento sopprimessimo l'articolo 4 -bis ed estendessimo i benefici penitenziari anche al condannato all'ergastolo che non collabora concretamente, chi mai più collaborerà con la giustizia italiana? La risposta è disarmante: nessuno. Ma la mafia non si combatte senza armi, signor Presidente, perché la mafia è una struttura solida, stratificata, organizzata. Come può la Corte di Strasburgo affermare che la non collaborazione non implichi necessariamente che il mafioso condannato all'ergastolo non sia pentito? In base a quali elementi, allora, il magistrato dovrebbe valutare l'avvenuto e certo pentimento, distinguendolo da un comportamento strategico posto in essere per arrivare al risultato di utilizzare i benefici premiali e, grazie ad essi, rinsaldare il legame con le associazioni criminali di appartenenza? Non dimentichiamo che i magistrati antimafia hanno reso noto un dato sconcertante, secondo il quale i più ligi alle regole imposte dal carcere sono proprio i boss mafiosi. Il nostro ordinamento è stato lungimirante e ha creato un equilibrio, secondo il quale lo Stato concede benefici qualora vi sia un ravvedimento e la collaborazione con la giustizia rappresenta con certezza la garanzia che il condannato decida di far prevalere la legalità. La collaborazione, dunque, non tradisce ma conferma la finalità rieducativa della pena, di cui all'articolo 27 della nostra Costituzione, perché solo colui che, da condannato all'ergastolo per crimini di mafia, collabora con la giustizia dà prova di una rieducazione in atto, perché spezza il legame con l'associazione criminale per far prevalere il rispetto delle regole del vivere civile. Dunque, lungi dal prevedere un trattamento disumano, l'articolo 4 -bis dell'ordinamento penitenziario prevede una legittima richiesta di assunzione di responsabilità rispetto alla commissione dei crimini, in nome del preminente interesse di tutela della collettività. In attesa della pronuncia della Corte costituzionale sul tema, signor Presidente del Consiglio, concludo con l'auspicio che lei possa farsi portavoce nel Consiglio europeo di tutte queste problematiche e della necessità urgente di una legislazione antimafia a livello europeo, oltre che garante della nostra eccellente e all'avanguardia legislazione antimafia, alla quale anche gli altri Stati membri dell'Unione europea dovrebbero conformarsi. Le auguro davvero buon lavoro, anche per i temi da lei trattati.
2019-10-16	M5S	EvangelistaElviraLucia	Signor Presidente del Consiglio, oggi intervengo in vista della sua partecipazione al Consiglio europeo per portare alla sua attenzione, e all'attenzione di tutti i colleghi senatori, un tema diverso da quelli finora trattati, ma ugualmente importante. Si tratta del problema delle organizzazioni criminali mafiose in Europa.
2019-10-16	M5S	LAbbatePatty	I nostri ragazzi in piazza chiedono a gran voce un'Italia green, equa, che mira ad un modello economico sociale ed ecologico, ad un impatto climatico zero. Questo Consiglio europeo cade in un momento molto particolare. Si colloca immediatamente dopo il vertice ONU di New York sull'azione per il clima e prima della conferenza sul clima, la COP25, in programma a Santiago del Cile a dicembre. L'azione dell'Unione europea su questo delicato tema è stata continua e decisa, a partire dalle iniziative avviate negli ultimi anni, concretizzatesi nel 2013 con l'adozione della strategia europea per i cambiamenti climatici e con la successiva strategia di adattamento al cambiamento climatico. Iniziative che dimostrano come prevenire i danni ambientali dovuti, appunto, alla variazione del cambiamento climatico sia fondamentale per l'intero Continente. In tale prospettiva, l'Europa si è impegnata a ridurre drasticamente le sue emissioni di gas serra, incoraggiando, nel contempo, le altre Nazioni e Regioni a fare altrettanto. La priorità condivisa da tutti è mantenere il riscaldamento globale al di sotto dei due gradi rispetto alla temperatura media dell'epoca preindustriale, così da evitare gli effetti più nefasti dei cambiamenti climatici: inondazioni, siccità, piogge intense, ondate di calore accompagnate da incendi boschivi, scarsità delle risorse, scomparsa dei ghiacciai, innalzamento del livello del mare. L'Europa, come l'Italia, ha bisogno di inclusività e sostenibilità: quindi, di una transizione verde, con un occhio attento al sociale. E bisogna essere sicuri di non lasciare indietro nessuno. Ben vengano, dunque, le discussioni, i confronti e gli approfondimenti in sede internazionale su questi temi, con l'augurio che il nostro Paese possa essere un modello di riferimento per le ultime azioni disposte sul tema. Sono convinta che possiamo esserlo, presidente Conte, perché la cura della nostra casa comune è nel programma di Governo ed è nel programma del MoVimento 5 Stelle. Mi ha scaldato il cuore, presidente Conte, quando l'ho sentita parlare a Bari in occasione dell'inaugurazione della Fiera del Levante, perché lei ha parlato, appunto, di cura della casa comune. Quindi, signor Presidente, si è assunto un grande impegno, ma sarà sostenuto. Sarà sostenuto dalla Commissione ambiente di questo Senato, dal MoVimento 5 Stelle e, sicuramente, da tutta la maggioranza di questo Governo. Ben venga, quindi, un Green new deal, il nuovo indirizzo politico, indicato dall'Europa, inaugurato da questo Governo, ma è necessario che esso sia accompagnato da un radicale cambio di paradigma culturale, da una visione sistemica. Dobbiamo abbandonare l'antropocentrismo per il biocentrismo, perché siamo tutti parte della rete della vita. Non sistemi o particelle isolate, ma un unico flusso vitale. Noi siamo il sistema Gaia. Con il decreto salva clima, appena pubblicato in Gazzetta Ufficiale, questo Governo ha disposto la prima manovra per combattere il cambiamento climatico. Un primo passo, ma si tratta di azioni concrete per abbattere le emissioni di CO₂ e ridurre la formazione di rifiuti. Ulteriori passaggi saranno inseriti nella legge di bilancio, come la riduzione programmata nel tempo dei sussidi alle fonti ambientalmente dannose. Con questo provvedimento, finalmente, dopo anni porteremo al centro dell'agenda politica del Paese temi come quello della riforestazione urbana, del trasporto ecologico, della trasparenza dei dati ambientali, della volontà di fermare la spirale delle infrazioni per le discariche e gli impianti di depurazione. Noi quindi siamo pronti per la transizione ecologica. Ci auguriamo che questo confronto internazionale possa intensificare gli sforzi per un'ulteriore spinta nella gestione della minaccia dei cambiamenti climatici, secondo modalità che tengano conto delle situazioni nazionali e che siano eque dal punto di vista sociale; che possa promuovere una mobilizzazione di investimenti privati e pubblici e un'efficace economia circolare; che possa accelerare la transizione verso le energie rinnovabili e potenziare l'efficienza energetica; che possa migliorare l'ambiente delle città e delle campagne, la qualità dell'aria e dell'acqua; che possa promuovere l'agricoltura sostenibile, lottare contro la perdita della biodiversità e preservare i sistemi ambientali, oceani compresi. La sfida più pressante da affrontare nel nuovo decennio è la salute del nostro pianeta. Ma non pensiamo che si possa attuare solo con un rafforzamento degli investimenti nel settore ambientale. Un piano di investimenti per un'Europa sostenibile e un'Italia sostenibile è necessario, ma è insufficiente, perché spetta a ogni essere umano diventare custode e non padrone di Gaia, preservare l'ambiente naturale, la biodiversità, lottare contro la deforestazione, il degrado del suolo e il cambiamento climatico, perché tutto è collegato. In quest'era dell'antropocene non abbiamo più tempo, dobbiamo agire ora. È necessario, quindi, un patto internazionale, l'ascolto di tutti i popoli della Terra, un patto educativo, globale, per un'unica comunità globale. Il «Laudato si'» di Papa Francesco, con l'ecologia integrale, può esserci di profondo aiuto, per sviluppare una coscienza biosferica, ritrovare le virtù che si sono perse. In realtà, infatti, questa è una crisi di virtù e c'è bisogno di gente di buona volontà, perché solo così potremo avere un futuro. Per questo, Presidente, io la ringrazio.
2019-10-16	M5S	LoreficePietro	Domani infatti proseguiranno i negoziati sul nuovo quadro finanziario pluriennale 2021-2027, il primo di una futura Europa a 27, che seguirà il recesso del Regno Unito dall'Unione. Approviamo la decisione della Commissione di dare primaria importanza a settori come ricerca, innovazione e agenda digitale, giovani, migrazioni, sicurezza, azione esterna e clima. Tuttavia, non possiamo assolutamente accettare i paventati tagli nelle politiche storiche dell'Unione, quali la politica agricola comune e la politica di coesione: anche in considerazione dei dazi americani su taluni prodotti agricoli italiani, i tagli alla PAC rischierebbero di mettere in ginocchio gli agricoltori italiani e, con essi, un pezzo di made in Italy, che rappresenta una nostra eccellenza e che contribuisce a diffondere una visione positiva del nostro Paese nel mondo. La politica di coesione ha contribuito, seppur con alterne fortune, alla riduzione delle differenze tra i Paesi dell'Unione. L'Italia, a differenza di altri, non sempre è riuscita a sfruttare nel miglior modo possibile questo strumento, tuttavia tagliarlo sarebbe un pericoloso segnale: significherebbe infatti una minore attenzione verso lo sviluppo delle zone svantaggiate d'Europa, che si tradurrebbe a sua volta nella constatazione che esistono cittadini europei di serie A e di serie B; sarebbe opportuno, invece, rimodulare gli stessi, sia nei criteri di divisione che negli obblighi da rispettare per beneficiarne. La ripartizione dei fondi sulla sola base del prodotto interno lordo pro capite non riesce a produrre una fotografia corretta della situazione nelle varie regioni d'Europa; sarebbe opportuno un conteggio che tenesse in considerazione anche altri fattori altrettanto importanti, quali ad esempio il tasso di disoccupazione o la presenza o meno di imprese ad alto tasso innovativo nel territorio. Proprio la politica di coesione mi consente di agganciarmi a un altro tema fondamentale del nostro tempo: le migrazioni, che - com'è chiaro a tutti - sono un fenomeno strutturale, che sarà ai primi posti dell'agenda europea e mondiale per i prossimi decenni. Cambiamenti climatici, guerre e l'esplosione demografica africana alimentano un fenomeno tale per cui è arrivato il momento di uscire dall'emergenza e adottare una politica comune che sia seria, strutturata e sottratta alla volontà dei singoli Stati. È necessario che l'Europa riconosca definitivamente il principio per cui chi sbarca in Italia sbarca in Europa.
2019-10-16	M5S	LoreficePietro	L'accordo raggiunto a Malta lo scorso 23 settembre - su cui torno - rappresenta solamente un primo passo verso il superamento del principio dello Stato di primo approdo sancito dalla Convenzione di Dublino e questo dev'essere chiaro a tutti i partner europei. È di poche ore fa la notizia del ritrovamento di una barca affondata, con 12 migranti morti al suo interno, tra cui una madre che stringeva il suo bambino. L'Italia, l'Europa e l'intera comunità internazionale non possono più tacere di fronte a queste scene: non è accettabile che nel Mediterraneo, il mare nostrum, si muoia ancora in questo modo. Voglio pubblicamente ringraziare la Guardia costiera e tutte le forze coinvolte nelle azioni atte a cercare di evitare che avvengano tali atrocità.
2019-10-16	M5S	LoreficePietro	Signor Presidente, Signor presidente Conte, ho ascoltato con grande attenzione le sue parole questa mattina, condividendone ogni concetto. Quello a cui si appresta a prendere parte sarà un Consiglio europeo estremamente importante per le tematiche che saranno in discussione, dagli avvenimenti in Siria ai cambiamenti climatici, alla definizione del quadro finanziario pluriennale, alla Brexit e altri argomenti. Come ho già avuto modo di sostenere durante la discussione del disegno di legge di delegazione europea, l'Europa è a un punto di svolta, non solo per l'insediamento della nuova Commissione, che - mi permetto di sottolineare - potrà avvenire solo grazie ai voti del MoVimento 5 Stelle
2019-10-16	M5S	LoreficePietro	Tuttavia, ancora non basta: la politica, quella con la lettera maiuscola, e cioè la nostra, deve intervenire per fermare questa strage. In tal questo senso, ritengo giusto tagliare i fondi della politica di coesione ai Paesi che si rifiutano di accogliere i migranti. Meritocrazia, quindi: chi accoglie ed è parte attiva dev'essere premiato; chi si rifiuta dev'essere penalizzato. L'appartenenza all'Unione garantisce privilegi, ma impone anche doveri: non dovrà essere più possibile il free riding sulla pelle delle persone che scappano dalla fame e dalla guerra. Il tema delle migrazioni non può non collegarsi all'aggressione turca contro i curdi siriani, che sta destando grande preoccupazione nella comunità internazionale. Come detto da lei, signor Presidente, e dal ministro Di Maio, tale aggressione è assolutamente inaccettabile: apprezziamo la ferma condanna giunta dal Consiglio affari esteri, come pure l'impegno del Ministro a bloccare le esportazioni di armi verso la Turchia; tuttavia, il bisogno di adottare misure di questo genere a livello statale conferma la farraginosità dell'Unione europea che ne mina l'azione, perché anche se vi è stata una ferma e unanime condanna verso l'azione turca, le procedure europee non consentono di arrivare a un blocco delle esportazioni a livello comunitario in tempi brevi. Seppure sia comprensibile che adottare misure condivise tra 28 Stati è difficile, è fondamentale che, almeno quando vi è uniformità di vedute, come in questo caso, si possa agire velocemente e senza esitazioni. Basta esitazioni: agiamo. L'iniziativa turca mette a serio rischio la stabilizzazione della Regione, che può e dev'essere raggiunta solamente con gli strumenti della politica e della diplomazia e nel rispetto di tutti i popoli. I curdi, il più grande gruppo etnico senza rappresentanza statale, più di tutti si sono impegnati nella lotta contro Daesh e ora si vedono attaccati senza una ragione precisa per le sole mire espansionistiche di Erdoğan. Vorrei ricordare che, tra l'altro, hanno circa 12.000 soldati di Daesh in custodia e che, se questi riuscissero a liberarsi, rappresenterebbero una minaccia non solo per la Regione, ma anche per l'Europa. La situazione è ancor più grave, essendo la Turchia ancora uno Stato formalmente candidato all'adesione. Vorrei, in questo senso, citare i criteri politici per l'adesione e ricordare in particolare l'articolo 2 del Trattato sull'Unione europea, il rispetto del quale è condizione necessaria per l'adesione stessa: «L'Unione si fonda sui valori del rispetto della dignità umana, della libertà, della democrazia, dell'uguaglianza, dello Stato di diritto e del rispetto dei diritti umani, compresi i diritti delle persone appartenenti a minoranze. Questi valori sono comuni agli Stati membri in una società caratterizzata dal pluralismo, dalla non discriminazione, dalla tolleranza, dalla giustizia, dalla solidarietà e dalla parità tra donne e uomini». Signor Presidente, non credo ci sia bisogno di aggiungere altro. Alla luce di quanto ho letto chiaramente, la Turchia deve capire di avere poche possibilità di entrare in Europa. I leader europei torneranno a occuparsi del contrasto ai cambiamenti climatici, altra eccezionale sfida del nostro tempo. L'Europa si sta impegnando per raggiungere la neutralità climatica entro il 2050 e l'Italia sta tenendo il passo. È di meno di una settimana fa l'adozione del decreto-legge sul clima, che ha al proprio interno diverse misure volte alla riduzione delle emissioni in atmosfera e quindi al contrasto dei cambiamenti climatici. A ciò si aggiunge il programma strategico nazionale per il contrasto ai cambiamenti climatici e il miglioramento della qualità dell'aria, che il Governo è chiamato ad adottare nelle prossime settimane. Quanto descritto dimostra che il Governo sta facendo la sua parte, ma deve impegnarsi in tutti i forum internazionali, in particolare europei, per far sì che misure analoghe siano adottate da ogni Stato. Voglio inoltre ricordare che il contrasto ai cambiamenti climatici rappresenta una straordinaria occasione di sviluppo e crescita economica, per cui è importante investire in ricerca e sviluppo di tecnologie pulite per sfruttare al meglio le opportunità che si stanno aprendo in questo settore. Infine, vorrei fare un passaggio sull'Agenda strategica 2019-2024, che indica le priorità dell'Unione per il prossimo quinquennio: la protezione dei cittadini e della libertà, la promozione degli interessi e dei valori europei nel mondo, lo sviluppo economico, l'ambiente e un altro tema fondamentale per il MoVimento, l'Europa sociale. Come ripetiamo ormai da molto tempo, lo sviluppo della dimensione sociale dell'Europa è imprescindibile per la sopravvivenza dell'Unione. Per le parole da lei pronunciate e per i motivi appena esposti, annuncio il voto favorevole del Gruppo MoVimento 5 Stelle alla proposta di risoluzione di maggioranza.
2019-10-16	PD	AlfieriAlessandro	Signor Presidente, questo Consiglio europeo ha assunto un valore ancora più importante alla luce degli eventi che hanno interessato il confine turco-siriano e non solo, quindi per flash vorrei provare a riprendere alcuni punti che ha sollevato il Presidente del Consiglio. Sul quadro finanziario pluriennale, penso che si stia lavorando per un buon compromesso; si possono ancora apportare dei miglioramenti. Ho apprezzato in particolare il passaggio sulle risorse proprie. Penso che non si debba valere ancora sulle finanze dei singoli Stati, ma si debba fare uno sforzo anche di innovazione, ad esempio sul tema della web tax e della digital tax, per costruire risposte straordinarie rispetto all'appello che arriva dalle opinioni pubbliche, ad esempio sul tema della lotta ai cambiamenti climatici. Per quanto riguarda l'allargamento, la nostra posizione storica, uno dei nostri punti cardinali, è l'attenzione ai Balcani e quindi l'avvio dei negoziati, rassicurando anche alcune legittime preoccupazioni del partner francese, deve essere portato avanti. Ci eravamo presi a giugno l'impegno di avviare i negoziati di adesione con l'Albania e la Macedonia del Nord: penso che questo vada fatto e vadano costruite le alleanze perché si possa partire. Bene la visita di ieri a Tirana. Questa mattina abbiamo dato un segnale anche noi, come Senato, approvando la ratifica per l'ingresso della Macedonia del Nord nella NATO, dopo aver risolto il problema del nome. Con la Francia la collaborazione è essenziale per quanto riguarda il quadro pluriennale per vedere se sulla PAC c'è ancora spazio per recuperare qualche risorsa in più, visto che quel versante è stato penalizzato. Poi c'è il tema delle migrazioni. Alla luce soprattutto di quanto sta accadendo in Turchia, occorre rafforzare le proposte della nuova presidente designata Ursula von der Leyen. Sul tema di Frontex, le 10.000 guardie di frontiera e costiera in più; anticipare al 2024 la data di entrata in vigore darebbe un primo segnale importante anche in Italia sottolineando l'esigenza di far diventare europea la difesa delle nostre coste e il pattugliamento nel Mediterraneo. Allo stesso modo è importante il superamento del Trattato di Dublino. Non vorrei che l'attenzione spostata verso la Turchia, verso la rotta balcanica, fermasse i progressi che si sono aperti a La Valletta e l'idea della ricollocazione obbligatoria: quello è un punto fondamentale dell'azione del nostro Governo, lo chiediamo come Parlamento e lo inseriamo nella risoluzione di maggioranza. Proviamo a ragionare anche se non sia il caso di aprire una riflessione sul superamento del tabù per cui l'Europa a 28 deve decidere sempre a 28 su ogni cosa. Se sul problema della migrazione ci sono alcuni Paesi che si rendono conto che su quel tema si gioca anche la sostenibilità di molte politiche all'interno dell'Europa è ora di fare un salto di qualità e, quindi, di colpire anche quei Paesi che in passato sono stati aiutati, a cui sono state aperte le porte dell'Europa - li abbiamo aiutati con i fondi per le Regioni del Sud del nostro Paese, del Sud della Spagna e del Sud della Grecia - e che oggi ci dicono di no. Penso che qualche meccanismo sanzionatorio per chi non ci sta debba essere messo in campo e bene fa il Governo se agisce in questa direzione. Per quanto riguarda la Brexit, vanno bene le rassicurazioni ai nostri cittadini italiani e apprezziamo il lavoro che il Governo sta facendo. Aggiungo però che dobbiamo rimanere fermi; mi fa piacere ascoltare dei progressi, ad esempio, sulla clausola del backstop, ma attenzione a coniugare le diverse esigenze di un'economia ormai unica all'interno dell'isola irlandese, l'esigenza di rispettare gli accordi del Venerdì Santo e le regole del nostro mercato unico. Questi sono i punti dentro i quali deve esserci la nostra azione di Governo; non dobbiamo dare un segnale di debolezza nei confronti di un Governo che ha pasticciato. Infine, c'è il tema della Turchia. Penso sia giusto recepire le conclusioni del Consiglio affari esteri dell'altro giorno e dare un segnale immediato sul blocco della vendita delle armi alla Turchia e sulla salvaguarda del principio di integrità territoriale. Mi fa piacere che l'attenzione sia estesa anche alle trivellazioni nel Mediterraneo orientale e alle acque territoriali di Cipro. È un segnale importante alla Turchia, che è un nostro partner militare e economico importante, ma ciò non ci impedisce di dire che siamo estremamente preoccupati. Bisogna agire in tutte le sedi internazionali (Europa e NATO) per far sì che ci siano un cessate il fuoco immediato, il rispetto dell'integrità territoriale e la salvaguardia della popolazione civile. Da questo punto di vista, va dato un segnale forte, che è già partito dall'opinione pubblica; da noi in Parlamento lo abbiamo sollevato la settimana scorsa e lo metteremo nelle nostre risoluzioni. Serve un segnale forte anche da parte del Governo affinché non si limiti a recepire ciò che è già stato definito in Europa. Non sia ipocrita: dobbiamo dire in maniera chiara che la Turchia rimane un nostro partner, ma allo stesso tempo dobbiamo costruire le condizioni perché ci siano una risposta ferma con il pieno rispetto del principio dell'integrità territoriale e sanzioni immediate con lo stop della vendita delle armi. Penso che questo sia un contributo affinché anche l'Europa possa parlare a una voce sola. Mi fa piacere che la Presidente della Commissione scriva nel suo documento di dover superare l'idea che si debba decidere sempre all'unanimità su questi temi. È una riflessione che anche questo Governo deve fare; non possiamo più rimanere bloccati. Se l'Europa vuole parlare con una voce sola nelle sfide principali deve porsi il tema di come affrontare anche una riforma della governance dell'Unione europea.
2019-10-16	PD	DAlfonsoLuciano	D'ALFONSO (PD). Signor Presidente, il passaggio che curiamo oggi dal punto di vista della competenza parlamentare è atteso da parte non solo della Macedonia del Nord, ma dall'intero scacchiere di questa parte dei Balcani dal febbraio di quest'anno, e cioè dal momento nel quale, presso il quartier generale della NATO a Bruxelles, si è dato luogo al documento che attiva il procedimento per arrivare all'ingresso della Macedonia del Nord all'interno della speciale cooperazione atlantica che ha il nome di Patto Atlantico. È un atto neutro quello che noi stiamo facendo? Ha significato di rilievo? Il suo contrario cosa sarebbe? Qui mi aiuto con le parole di un grande studioso di trattati internazionali e di diplomazia che ha fondato addirittura una scuola in Italia - ed è la scuola che forma la grande parte della diplomazia non solo nazionale - il professor Pietro Pastorelli, il quale ha insegnato a una generazione di diplomatici come la solitudine di un Paese che si è messo in cammino è esattamente la condizione problematica che può far esplodere il conflitto in un'area che tra l'altro, come in questo caso, è strategica per i Balcani complessivamente intesi, ma anche per il centro della nuova Europa che noi vogliamo insediare e ingrandire. Quindi, serve una condizione di collaborazione e cooperazione, che è l'unica che fa sì che si superi la cultura del confinismo, cioè di confini eretti all'insegna della cultura del sovranismo, che poi genera le realtà fondamentaliste e le realtà che sono in competizione inutile circa le vicinanze e le prossimità. Qual è stata a oggi la condizione di questa procedura? Hanno aderito da subito al riconoscimento del Protocollo le realtà nazionali vicine e confinanti? PRESIDENTE. Senatori, cortesemente abbassate il tono della voce, perché non riesco a sentire il senatore d'Alfonso che sta parlando. D'ALFONSO (PD). Il brusio copre la mia voce, che di solito si impone, al di là dell'aiuto della tecnologia. I Paesi che hanno dato luogo con facilità di istruttoria e di riconoscimento sono stati i Paesi prossimi e confinanti come la Bulgaria, la Romania, l'Albania, la Croazia, la Slovenia e poi 22 su 29 Paesi. Noi dobbiamo determinare questo pronunciamento in maniera tale che, al termine anche della nostra ratifica, si possa arrivare alla compiutezza delle notifiche di tutti i Paesi aderenti al Patto atlantico e poi partirà l'invito del Segretario generale dell'ONU al pieno e protagonista ingresso da parte della Macedonia del Nord. Il fatto nuovo verificatosi nel 2018 è stato l'Accordo di Prespa che ha consentito di superare decenni di conflitto tra la Grecia e quella parte della Macedonia e di arrivare a un'intesa addirittura sulla grande questione della denominazione. È molto significativo che si sia risolto il tema della denominazione, perché da quel momento è cominciata un'altra stagione relazionale. Noi crediamo, come Paese Italia, che tutto l'investimento sul piano delle attenzioni, delle accortezze e delle premure internazionali sia nei confronti dell'Albania - un altro soggetto fondamentale dello scacchiere - che nei confronti della Macedonia del Nord ci aiuterà anche a confermare la consistenza economica che, per noi, significa la Macedonia del Nord. Siamo tra i principali interlocutori sia per le esportazioni che per le importazioni. Per queste ragioni, il Gruppo Partito Democratico vota a favore, consapevole che dopo questo passaggio aiuteremo la Macedonia del Nord anche per quanto riguarda l'ingresso nello spazio europeo, superata la fase della candidatura. Il Gruppo Partito Democratico vota quindi convintamente e argomentatamente a favore.
2019-10-16	PD	DAlfonsoLuciano	D'ALFONSO (PD). Signor Presidente, intervengo per richiamare l'attenzione del Ministero competente e dell'ente strumentale che ha competenza in materia di viabilità a proposito di un problema che sta affannando la percorribilità viaria tra Abruzzo e Molise. Siamo davanti a una realtà viaria denominata Istonia di competenza delle due Province di Chieti e Isernia, attualmente priva della capacità di garantire la circolazione in sicurezza. L'Italia è l'unico Paese in Europa che, a livello del codice della strada, garantisce la circolazione con la specifica «in sicurezza». Siccome questa strada statale, che - lo ripeto - si chiama Istonia, oggi di competenza delle due Province già citate, non è nella condizione di garantire una percorribilità in sicurezza e poiché esiste una norma che consente la verifica del rango giuridico della viabilità ed eventualmente l'assunzione di tale viabilità alla competenza dell'ANAS e dunque dello Stato, ho intrapreso attività di sindacato ispettivo; ciò al fine di determinare la verifica da parte di ANAS, del Ministero delle infrastrutture e dei trasporti e della direzione generale di vigilanza sulla viabilità statale, delle condizioni di assunzione in capo allo stato della condizione giuridica di tale viabilità che oggi non garantisce sicurezza. Inoltre, questo tratto di viabilità, che è di circa 90 chilometri, è attualmente molto utilizzato da parte dello stabilimento Sevel Val di Sangro, situato nel comune di Atessa, per il trasporto dei prodotti della FIAT Ducato al porto di Napoli. Si tratta pertanto di una viabilità molto stressata, che interessa anche dei centri abitati. Per questa ragione, mi auguro che il Ministero raccolga l'iniziativa di sindacato ispettivo e verifichi, se è possibile, la trasformazione del rango giuridico.
2019-10-16	PD	FerrazziAndrea	Gli obiettivi che sono stati definiti sono molto concreti, perché si parla di un investimento di 1.000 miliardi dal 2021 al 2027. Si parla di una carbon border tax per contrastare la rilocalizzazione delle emissioni; si parla di strategia di decarbonizzazione dei settori a grandi intensità energetica; si parla del sostegno all'economia circolare; della creazione di fondi e, in particolare, di un « just transition fund », per supportare i territori e i settori più deboli. È del tutto evidente infatti che la transizione energetica e tutte le politiche correlate devono tenere insieme i tre capisaldi che sono la sostenibilità ambientale, economica e sociale. Si parla di sostenibilità, in particolare per i lavoratori, le persone più esposte e i territori più fragili. L'obiettivo della sostenibilità, oltretutto, non è definito solo a livello generale dalla Commissione, ma è anche declinato, al punto 1, per ogni membro della Commissione. Vi è poi l'obiettivo di dedicare il 25 per cento dell'investimento della Commissione, nei prossimi cinque anni, alle politiche ambientali. Da ultimo, ma non ultimo, vi è la definizione di un grande patto per il clima che metta insieme, a livello sussidiario, tutta la rete della sussidiarietà verticale e orizzontale (quindi con tutti gli enti, anche nazionali, compresi i Comuni, le Città metropolitane e le Regioni, ma anche le associazioni di categoria, i singoli cittadini e le imprese); un grande patto che veda politiche coordinate e unitarie in questa direzione. È un intervento noto come Green New Deal. Ormai sta diventando un refrain, una frase forte che però va riempita di contenuto. Ricordo quando è nata l'espressione New Deal: sappiamo tutti che il termine è stato coniato circa cento anni fa, quando Franklin Roosevelt decise di uscire dalla Grande depressione. Una grande depressione che aveva determinato una crisi economica finanziaria stratosferica e dunque la necessità di intervenire radicalmente con riforme economiche e sociali radicali. Ebbene, siamo esattamente nella stessa condizione oggi, a distanza di circa un secolo, per quanto riguarda il cambiamento climatico. Ho sentito prima un senatore della Lega dire, passando dal tema del cambiamento climatico ad altro tema, "passiamo ora alle cose urgenti e più reali", come se la questione del cambiamento climatico non fosse urgente. Allora vorrei invitare il senatore a fare un giro con il sottoscritto, essendo di Venezia, per le Dolomiti per verificare i danni causati dalla tempesta Vaia solo dodici mesi fa: interi boschi e foreste distrutte, una tempesta mai verificatasi nella storia di quelle montagne, con punte di 217 km all'ora. Evidentemente si tratta di fenomeni determinati dal cambiamento climatico. D'altro canto, grazie a Dio, abbiamo anche un Presidente della Repubblica che proprio il 23 settembre del 2019 ha firmato con tutti i Capi di Stato e di Governo un impegno preciso, un'iniziativa per una maggiore ambizione climatica, nel quale si afferma al primo punto che il cambiamento climatico è la sfida chiave del nostro tempo. Signor Presidente, concludo il mio intervento dicendo che tutti gli obiettivi che sono stati inseriti nell'agenda strategica 2019-2024 sono fondamentali, ma mi permetto di sottolineare, a nome del Gruppo PD, che dicendo che il mutamento climatico è uno di questi quattro obiettivi, troverà la nostra totale approvazione e il nostro sostegno, in particolare quando tra queste quattro tematiche generali si parla di Europa verde, equa e sociale e a impatto zero.
2019-10-16	PD	FerrazziAndrea	È quindi molto positivo, Presidente, che in Europa abbiano vinto quelle forze che vogliono una forte Unione europea, e non i nazionalisti che con la loro azione, anche sul clima, avrebbero prodotto un disastro ambientale di scala mondiale, con ricadute negative anche nel nostro Paese. Molto bene quindi, presidente Conte, che la futura Presidente della Commissione, Ursula von der Leyen, abbia posto al nostro Continente, alla nostra Unione e all'Europa unita, l'obiettivo di essere il primo Continente neutrale dal punto di vista carbonico entro il 2050.
2019-10-16	PD	PittellaGianni	Il secondo punto è la difesa delle politiche agricole e di coesione. Lo dico senza la simpatica retorica del collega Simone Bossi, ma non con meno fermezza, perché anche noi vogliamo difendere la politica agricola e di coesione, che serve al nostro Paese e all'Europa, e il Senato deve approvare una risoluzione - e spero lavoreremo in maniera unitaria in sintonia con il Governo - sulle nuove prospettive finanziarie 2020-2027. Il terzo punto riguarda la lotta al traffico illegale di esseri umani, l'accoglienza e il rispetto dei diritti dell'uomo; il quarto è il social compact, con grande attenzione per un nuovo piano di sostegno al lavoro e all'inclusione; il quinto una voce unica sulla sicurezza, sulla difesa e sulla politica estera. L'altro tema per cui questo Consiglio europeo può essere di svolta è l'economia. Come socialisti abbiamo condotto una lunga battaglia anche in Europa sul cambio e la modifica del Patto di stabilità; molto più realisticamente credo che tra di noi si possa convenire che il punto di svolta possa essere non tanto modificare il Patto di stabilità, che, anche se a me piacerebbe, non è un obiettivo realistico, realizzabile, quanto l'idea di scomputare dal calcolo del deficit e del debito gli investimenti nelle infrastrutture, nella sostenibilità ambientale. Penso a questo new green deal, a questa nuova golden green rule; chiamiamola come vogliamo, ma si tratta di togliere da quel calcolo alcune spese che ogni Governo fa. Questa riforma epocale libererebbe i Governi - anche il suo, presidente Conte - dai cappi di leggi di bilancio, che sono così stretti che dovete trascorrere la notte per risolvere i problemi, dovendovi mantenere entro la "dittatura" di alcuni limiti. Se ci fosse questo scomputo i Governi potrebbero finanziare le grandi infrastrutture, la transizione energetica, la sostenibilità ambientale e dare una risposta ai grandi temi dell'equità della giustizia, della buona occupazione, della crescita e dello sviluppo sostenibile. D'altra parte il populismo, che non è una mala pianta che nasce da sola, non si combatte abbaiandogli contro, ma facendo, decidendo e scegliendo. Assumetevi dunque queste responsabilità. Io confido molto nel ruolo decisivo del Governo italiano e nel lavoro che personalmente lei, presidente Conte farà in questa direzione. In bocca al lupo a nome del Gruppo PD!
2019-10-16	PD	PittellaGianni	Signor Presidente, Primo Ministro, onorevoli senatori, «mentre a Roma si discute, Sagunto brucia», o dovrei forse dire, «mentre a Bruxelles si discute, Sagunto brucia», perché in questi tempi, mentre gli Stati Uniti decidevano di disimpegnarsi militarmente dal conflitto in una regione così strategica, mentre si saldava un'alleanza turco-russo-siriana, anche in risposta alla saldatura tra i turchi curdi del PKK e quelli siriani a ridosso della frontiera turca, l'Europa si mostrava nuda in tutta la sua pochezza geostrategica. Dobbiamo dirlo, lo sta dicendo un europeista non pentito e militante. Per questo a me e a noi del Gruppo PD va bene che si blocchi la vendita di armi, quelle che vanno vendute, ma anche quelle che sono state vendute. A noi va bene respingere con sdegno il ricatto di Erdoğan sui rifugiati e anche squarciare il velo dell'ipocrisia su tutte le questioni in oggetto. Anche questo processo di adesione lungo quarant'anni, che si tiene in piedi perché «dobbiamo aprire capitoli»; apriamoli allora i capitoli, altrimenti apriamo una riflessione sull'argomento. A noi va bene tutto, ma il punto vero rispetto a questo mondo che pullula di questioni così critiche, con soggetti che assomigliano a vampiri, con una Cina sempre più vorace e da noi con una Brexit ancora irrisolta, è decidere una volta per tutte che l'Unione europea abbia una sua politica estera di difesa e di sicurezza comune, altrimenti rimarremo sempre qui e ci ritroveremo a parlare della pochezza dell'Europa.
2019-10-16	PD	RojcTatjana	Assumersi la responsabilità di prendere un'iniziativa è un onere cui non possiamo rinunciare, se occorre offrendo anche una capacità militare a garanzia della pace e della sicurezza nell'area, chiedendo all'ONU e agli Stati Uniti di fare altrettanto. Sembrava che ogni equivoco potesse essere scongiurato dall'appartenenza della Turchia alla NATO; sono state già elencate tutte le opzioni dissuasive che possiamo e dobbiamo porre in atto per fermare una tragedia umanitaria capace di destabilizzare l'Europa e l'Italia. Non dimentichiamo cosa è stata la rotta balcanica solo pochi anni fa, le conseguenze che ha avuto. Intervenire significa prevenire; per questo chiedo che l'Italia al Consiglio europeo parli con tutti e con ognuno, affinché si crei il più largo consenso a efficaci azioni dissuasive che possano essere segno di un protagonismo schiettamente europeo.
2019-10-16	PD	RojcTatjana	Signor Presidente del Consiglio, le chiediamo di portare questa iniziativa in Europa, di adoperarsi agendo su un ampio orizzonte e a più livelli. L'auspicio è che riesca a tornare con l'accordo per una risposta forte, concisa e corale; ciò che non potrebbe essere compreso (e sarebbe fuori dalle aspirazioni che hanno propiziato la nascita di questo Governo) sarebbe il rinvio, l'inerzia e la burocratica rassegnazione.
2019-10-16	PD	RojcTatjana	Signor Presidente, signor Presidente del Consiglio, illustri membri del Governo, onorevoli colleghi, oggi ricorre l'anniversario della deportazione degli ebrei dal ghetto di Roma. Come non pensare a quell'orrore, che costituisce uno dei peccati più gravi, uno dei germogli più pericolosi del percorso tragico dell'Europa, allora come oggi? Signor Presidente del Consiglio, quest'anno stiamo celebrando il trentennale della caduta del muro di Berlino. Nel 1989 tutti eravamo convinti che l'Europa sarebbe stata invincibile, perché da quel momento si costituiva non più come mera identità economica, ma come progetto politico preciso, come futuro comune. A trent'anni di distanza rimane il sogno, ma ci dobbiamo interrogare su quanto esso sia ancora perseguibile. Non è più condiviso dal Regno Unito, che non si pone il problema se la Brexit potrà danneggiare i suoi cittadini; di quanto grave disagio porti agli scozzesi, che già avevano manifestato l'anelito indipendentista; di quanto squilibrio porterà all'Europa, delle conseguenze imprevedibili che potrà avere il temuto confine rigido con l'Irlanda del Nord.
2019-10-16	PD	RojcTatjana	Una questione determinante in questo momento è anche quella catalana. È difficile accettare le violenze che si stanno perpetrando in queste ore in Catalogna, così come quelle inflitte dalle Forze dell'ordine durante il referendum; difficile rimanere indifferenti alle condanne a cento anni di carcere a nove politici catalani profondamente europei; difficile non sottolineare come non sia permesso a europarlamentari eletti democraticamente di onorare il proprio mandato; difficile anche però assecondare senza remore una volontà di secessione all'interno dell'Unione europea. È doveroso che il mio Paese contribuisca a livello comunitario alla definizione di un assetto che contemperi richiesta di più autogoverno e rispetto delle leggi e del diritto. Il diritto all'autodeterminazione dei popoli ha seguito molti passaggi dell'Europa nell'ultimo squarcio del Novecento e in questi primi decenni del nuovo millennio, ridefinendo i confini interni del nostro continente: da appartenente alla minoranza slovena del Friuli-Venezia Giulia, ne sono testimone io stessa, avendo seguito con dolore e trepidazione il processo di indipendenza della Repubblica di Slovenia, ora membro a tutti gli effetti dell'Unione europea e dell'Accordo di Schengen. Oggi ci troviamo, dunque, di fronte a una crisi del tradizionale quadro dei principi regolatori del sistema internazionale e in questo scenario il Consiglio europeo deve assumersi la responsabilità di prendere decisioni. In questo quadro il metodo dell'unanimità mostra tutti i suoi limiti e la conseguenza necessaria è che sia superato. Il nostro Paese non si è mai sottratto al dovere di assumersi le responsabilità del dialogo e del concreto perseguimento dello stesso anche sul campo. La guerra in Siria è il più pericoloso e disgregante evento cui siamo chiamati a rispondere. Ripetiamo che l'Europa, non soltanto i singoli Stati membri, deve intraprendere una propria iniziativa politica; però non basta dirlo, occorre iniziare a farlo
2019-10-22	FI	BinettiPaola	Signor Presidente, membri del Governo, colleghi, è abbastanza facile immaginare che, in un disegno di legge che tratta di tutela del lavoro e di risoluzione delle crisi aziendali, la parte più debole è rappresentata dalle persone che, a qualche titolo, sono portatori di handicap. Nel disegno di legge che stiamo trattando tali soggetti sono presi in considerazione all'articolo 8. La legge n. 68 del 1999 - tutti la ricordiamo - a proposito di norme per il diritto al lavoro dei disabili, con le successive modifiche e integrazioni, affermava in modo contundente che la stessa ha come finalità la promozione dell'inserimento e dell'integrazione lavorativa delle persone disabili nel mondo del lavoro attraverso servizi di sostegno e di collocamento mirato. Ricordiamo che in quel caso il riferimento alle persone disabili era rivolto a categorie molto precise; aveva un carattere restrittivo e poneva degli obblighi alle aziende che potevano essere facilmente elusi, tanto che, quando il decreto legislativo n. 185 del 2016, modificando il comma 4 dell'articolo 15 della legge precedente, inasprisce le sanzioni per il mancato adempimento dell'obbligo di assunzione di persone disabili, fa riferimento al fatto che la multa da pagare risultava, tutto sommato, più agevole per le aziende che non il farsi carico di un inserimento professionale mirato delle persone con disabilità. Successivamente, abbiamo elaborato un concetto molto più ampio e più profondo. Il lavoro che si riferisce alle persone con disabilità rappresenta un diritto e non un segno - per così dire - di benevolenza da parte del sistema nei confronti di categorie più svantaggiate. Stiamo cercando di difendere e tutelare un diritto che appartiene loro proprio in base all'articolo 3 della nostra Costituzione, che non solo non tollera discriminazioni di sorta, ma impone anche al Governo di rimuovere gli ostacoli. Detto questo, sorprende come l'articolo 8 dell'attuale disegno di legge - quello che fa riferimento alla creazione di un fondo per i disabili - trasformi quello che nel primo decreto-legge era in qualche modo un segno di attenzione a una categoria; quello che nel secondo decreto-legge rappresentava una sanzione - per così dire - inasprita rispetto alle aziende che non si facevano carico di quelle persone. E nell'attuale disegno di legge in buona sostanza si dice di creare, attraverso un'operazione di fundraising un fondo con il quale pagare le persone con disabilità che saranno assunte. Per chi conosce la complessità del mondo delle famiglie in cui vivono le persone con disabilità e la sensibilità sociale che, a volte, si costruisce attorno ad associazioni che fanno riferimento ai loro bisogni, è come dire di mettere nelle condizioni di costruire il fondo per pagare gli stipendi a dette persone, tornando indietro di molti anni a quella visione di beneficenza - il cui valore non viene meno - che sposta il tema dal diritto riconosciuto anche dal documento dell'ONU, che tutti noi abbiamo saputo e voluto apprezzare nella famosa Dichiarazione universale dei diritti dell'uomo. E non mi riferisco solo alla sua versione iniziale del 1948, ma anche a quella del 13 dicembre del 2006, in cui si parla proprio della Convenzione ONU sui diritti delle persone con disabilità. Noi abbiamo spostato il tema. L'articolo 8 ha la grave colpa di cancellare una acquisizione di coscienza e competenza che guardava ai disabili e al loro rapporto con il lavoro come diritto. Il fatto è che si subordina un fondo alla benevolenza generale. La legge parla, addirittura, di solidarietà e rimette in carico al privato, sotto forma di solidarietà, quello che lo Stato, in prima persona, non è in grado di fare. Questo è un ritorno indietro di decenni. Noi siamo totalmente abituati alla grande nascita di associazioni, peraltro quasi tutte di stampo cattolico e, peraltro, molte legate a famiglie religiose di antichissima provenienza, soprattutto collocate in grandissime case agli inizi del 900. Questo, però, che è un gesto di benevolenza, non sostituisce un dovere dello Stato davanti a un diritto della persona con disabilità. Il fondo in questione, che rimanda alla solidarietà - mi sia permesso dirlo - può avere quella velleitarietà analoga a quelli di coloro che pretendono di pagare la nuova manovra, a cui stiamo andando incontro con la legge di bilancio, attraverso il recupero dagli evasori. E la stessa Europa, in una lettera, ci dice che quella con cui volete fronteggiare tutti i costi della fiscalità generale in questi giorni non sembra una entrata proprio certa. In questo caso, legare il diritto al lavoro delle persone con disabilità a questa presunta solidarietà, che va benissimo ma appartiene alla liberalità delle persone e che non posso mettere a bilancio, rappresenta davvero una grande umiliazione. Senza nulla togliere al principio di beneficenza, che rappresenta - comunque - uno dei cardini anche nella visione bioetica, questo, però, svuota il concetto di diritto e lo rimanda a una società solidale, la quale si è sentita umiliata e defraudata di diritti che le erano propri. Su questo punto - a mio avviso - il Governo dovrà fare una seria riflessione perché tutto il mondo della disabilità è profondamente ferito, umiliato e dispiaciuto e - lasciatemelo dire - anche sul piede di guerra.
2019-10-22	FI	TiraboschiMariaVirginia	Signor Presidente, colleghi, membri del Governo, peccato che sia andata via il ministro Catalfo perché il mio intervento sarà tutto concentrato sul tema dei rider. Io capisco l'urgenza del trattare le crisi aziendali, in modo particolare quella dell'Ilva, e non voglio fare alcuna riflessione a tale riguardo, però mi sarei aspettata che il tema straordinario ed emergenziale - diciamo così - dei rider avesse una riflessione un pochino più approfondita e non fosse inserito all'interno di questo decreto-legge, e dunque contemplasse un'ennesima modifica al decreto legislativo n. 81 del 2015. Da sempre le due materie del fisco e del lavoro sono veramente bistrattate nel nostro Paese; sono affrontate con riforme poco organiche al loro interno, e non solo: sono anche poco organiche nelle aree di sovrapposizione che necessariamente ci sono tra fisco e lavoro e che influenzano l'economia e la società. Il tema dei rider doveva invece entrare in una riflessione più approfondita sulle nuove relazioni industriali che caratterizzano il XXI secolo, ossia quel secolo che - ahimè - è molto spinto sulla digitalizzazione. Il senatore Paragone in 10ᵃ Commissione, quando siamo intervenuti su questo argomento, ha detto che dobbiamo trovare un punto di equilibrio tra le esigenze della globalizzazione e la tutela dei diritti incomprimibili dei lavoratori. Vorrei dire al senatore Paragone e a questa Assemblea che siamo ben oltre la globalizzazione: siamo nell'era della digitalizzazione, che va ad una velocità incredibile e che ha delle aree scure sulle quali non abbiamo ancora potuto fare delle riflessioni in Italia, perché da noi questo mercato è ancora acerbo e agli albori. Siamo almeno quindici anni indietro rispetto ad altri Paesi: mi confronto con il Regno Unito, in Europa, e con gli Stati Uniti e con la Cina, nel resto del mondo. I rider, con tutto il rispetto, rappresentano una piccola porzione dei lavoratori digitali, dei digital worker. Sono neanche il 10 per cento, saranno 10.000 persone verso le quali - per carità - vanno certamente l'attenzione e il nostro rispetto, soprattutto perché crediamo che un lavoratore debba essere pagato, ai sensi di quanto stabilisce l'articolo 36 della Costituzione, per la qualità e la quantità della sua prestazione professionale e lavorativa. Però, ripeto, in questo ambito ci sono almeno 700.000 lavoratori che noi non prendiamo in considerazione. È per questo che io dico che il tema non si doveva affrontare in questo modo. La maniera con la quale lo state affrontando vede due categorie contrapposte, quella del lavoratore dipendente e quella del lavoratore autonomo. Noi dobbiamo cercare di andare ben oltre la contrapposizione capitale-lavoro e ben oltre la contrapposizione lavoro dipendente-lavoro autonomo, che sono certamente due categorie distinte e che devono essere trattate in termini di tutele assicurative e previdenziali in maniera equilibrata ed omogenea. Quindi, chiaramente, coloro che caratterizzano questo fenomeno sono lavoratori autonomi. Abbiamo ascoltato in 10ᵃ Commissione molti rappresentanti dei rider, che ci hanno chiesto di non farli diventare lavoratori dipendenti, perché vogliono continuare ad essere lavoratori a partita IVA. Chiaramente a tali lavoratori devono essere garantite tutte le tutele assicurative e previdenziali, che hanno coloro che sono inseriti all'interno di un contratto collettivo nazionale di lavoro. Estendere però, per analogia, le caratteristiche di un contratto simile, quale quello della logistica, a questa categoria, significa non affrontare le relazioni industriali del XXI secolo con la giusta visione, che richiede molta conoscenza e credo che nessuno di noi, qui dentro, abbia maturato la dovuta conoscenza su questo settore dell'economia del nostro Paese e dell'economia mondiale, perché - come dicevo all'inizio - è un settore immaturo, che deve essere ancora osservato. Si pone poi certamente il tema del caporalato digitale, che viene anche definito come il tema dei clickworker intelligenti, che va sicuramente attenzionato, con azioni di controllo e con successive sanzioni, che però devono essere messe in capo a coloro che detengono queste piattaforme digitali. Mi spiego meglio: i clickworker, ovvero i lavoratori che fanno un click sulla tastiera, hanno trovato dei metodi molto intelligenti per ingannare i robot, che coordinano il loro lavoro, ovvero hanno suddiviso i micro-incarichi affidati e li hanno subappaltati ad altri micro-lavoratori, che vengono definiti microjobber e che sono sottopagati. Dobbiamo sicuramente intervenire lì, perché intorno ai dati, che sono centrali nell'economia reale e che sono generatori di ricchezza, come ho detto tante volte, sta per proliferare un'economia, che viene quantificata, in tempi brevissimi, intorno ai 200 miliardi di euro. Sono numeri stratosferici e pertanto dobbiamo trovare il modo per intervenire lì, ma non a colpi di decreto-legge, per andare a regolamentare piccole sezioni, perché questo, per essere molto chiari, significa non avere sotto controllo il fenomeno digitale, nella sua vasta complessità. Mi riferisco soprattutto all'altra parte del Parlamento, la sinistra, che non ha governato il fenomeno della globalizzazione nel XX secolo e adesso pensa di governare il fenomeno della digitalizzazione, che ahimè è già sfuggito di mano. Ripeto: troviamo un punto di equilibrio in questa contrapposizione, che non può essere ideologica, tra il lavoro subordinato e il lavoro autonomo, perché - lo dico veramente ad alta voce - ci sono molti di questi lavoratori, che fanno parte dei cosiddetti ghost worker, i lavoratori fantasmi, che stanno dall'altra parte del mondo, non solo nei Paesi industrializzati, ma anche in quelli non industrializzati e che vogliono lavorare nell'ombra. Sono quei lavoratori che portano ricchezza lavorando intorno alle macchine. Gli osservatori esterni pensano talvolta che le macchine, con l'intelligenza artificiale, facciano tutto, ma non è così e l'abbiamo visto nei progressi che ha fatto l'intelligenza artificiale sul machine learning : lì dietro ci sono tanti lavoratori, che controllano i dati e ne controllano il processo. PRESIDENTE. Devo invitarla a concludere, senatrice Tiraboschi. TIRABOSCHI (FI-BP). Concludo subito, signor Presidente. Sono lavoratori che non hanno una grande intelligenza, ma che svolgono una parte importante del loro lavoro e la vogliono continuare a svolgere in autonomia, gestendo il proprio tempo.
2019-10-22	FdI	UrsoAdolfo	Nel decreto-legge in esame c'è tutto quello che non andrebbe fatto. In realtà il provvedimento è stato approvato salvo intese il 6 agosto dal Consiglio dei ministri, su proposta del premier Conte e dell'allora biministro Di Maio; e dico biministro perché era Ministro dello sviluppo economico e contemporaneamente del lavoro e delle politiche sociali e, quindi, aveva una duplice competenza per elaborare questo straordinario decreto-legge, approvato - lo ripeto - salvo intese il 6 agosto dal primo Governo Conte. Poi il salvo intese si è prolungato e il testo è stato approvato definitivamente ai primi di settembre, ma sostanzialmente era quello approvato salvo intese prima. Successivamente è stato portato all'esame dell'Assemblea dopo settimane di ricatto politico all'interno dei 5 Stelle, perché una loro parte non avrebbe voluto votare un decreto-legge elaborato dal loro capo politico quando era Ministro dello sviluppo economico e del lavoro e delle politiche sociali; nel frattempo, infatti, era cambiata la geografia interna al MoVimento e quanti non erano più al Governo hanno manovrato per ricattarlo affinché ne fosse abolita una norma fondamentale. Tutto è avvenuto all'interno dei 5 Stelle nell'elaborazione del decreto-legge, che è stato profondamente modificato da un confronto, scontro e ricatto all'interno del MoVimento; nel contempo il Governo è cambiato, ma i 5 Stelle sono ancora il partito di maggioranza e relativa in Parlamento e ovviamente non nel Paese, dove è in via di scomparsa. Il decreto-legge ha diverse anime: quella del lavoro, di cui si occuperanno i miei colleghi, e quella della presunta risoluzione di crisi aziendali. E parlo di presunta risoluzione di crisi aziendali perché quando fu annunciato, durante il primo Governo Conte dal biministro Di Maio, si parlò di un provvedimento straordinario che avrebbe affrontato radicalmente la questione dei tavoli di crisi. Confesso che il ministro Patuanelli a me sembra molto più serio del ministro Di Maio, perché l'altro giorno in Aula ha finalmente detto quello che prima veniva smentito, e cioè i numeri. Secondo il Ministro siamo giunti a 158 tavoli di crisi che si accumulano giorno per giorno sempre di più e siamo a 300.000 occupati diretti a rischio, molti di più considerando quelli indiretti. Il provvedimento in discussione, approvato salvo intese il 6 agosto e poi nuovamente dal nuovo Governo, avrebbe dovuto intervenire su due questioni fondamentali che riguardano due aziende importanti del Paese, su cui ci sono un dibattito e un confronto forte sul piano sociale e sindacale. La prima questione, quella che è stata annunciata, riguarda l'Ilva. La norma è stata scritta da Di Maio e non capisco perché oggi il MoVimento l'abbia abolita. Che cosa è successo negli ultimi mesi all'interno del MoVimento per cui una norma approvata su proposta del biministro Di Maio dello sviluppo economico e del lavoro e delle politiche sociali viene poi abolita? Peraltro, oggi sui giornali leggiamo che ciò è avvenuto alla cieca, e cioè senza alcuna interlocuzione con la nuova proprietà dell'azienda cui era stato promesso quello scudo penale. E ricordo che non si tratta di una piccola azienda - una volta si diceva che fosse la prima impresa siderurgica d'Europa - che opera in un piccolo settore: essa opera in un comparto strategico, perché tutta l'industria metalmeccanica italiana si regge sulla produzione siderurgica italiana e, ove tale situazione fosse spezzata, si renderebbe meno competitivo uno dei principali settori produttivi del Paese, con ricadute straordinariamente negative sulle imprese e sul tessuto occupazionale italiano. Voi cancellate quella norma al buio, senza alcuna interlocuzione, dopo averla voi stessi introdotta. È una follia legislativa che crea soltanto confusione: cambiando le norme continuamente nello stesso Governo, con lo stesso soggetto politico ripetutamente, create confusione nel Paese e ovviamente scoraggiate qualunque tipo d'investimento. Non si sa cosa succederà da qui a poche settimane, paradossalmente con gli stessi uomini di Governo. Ci fossero state le elezioni, avessimo avuto un nuovo Governo con un altro programma, lo capirei; ma qui le stesse persone si confondono, girano in tondo e tornano alla casella di partenza, come nel gioco dell'oca. E questo per quanto riguarda l'Ilva. Ma ancora più grave, se permettete, è il silenzio in quest'Aula, su un decreto-legge di questo tipo, sul dramma dei lavoratori della Whirlpool. C'è o non c'è quella norma che era stata annunciata come salvifica (per Whirlpool) dallo stesso ministro Di Maio quando ha approvato il provvedimento? C'è o non c'è in questo provvedimento? E quella norma ha salvato Whirlpool, come era stato annunciato e strombazzato alla stampa internazionale? O invece è stato proclamato uno sciopero generale dai sindacati il 31 ottobre, e cioè tra pochi giorni, che paralizzerà tutta la regione Campania? La Whirlpool - lo ricordo - è un'industria strategica della Campania e voi l'avete abbandonata all'attività predatoria di una multinazionale. È l'esempio di questo decreto-legge: noi approviamo un decreto che doveva salvare Whirlpool, quando si sa che Whirlpool chiude e ci sarà uno sciopero generale dei sindacati contro le vostre inadempienze. Vi rendete conto di come state legiferando? Lo fate soltanto con annunci propagandistici (Twitter, Facebook), mai confermati dalla realtà, che spesso voi stessi cambiate, perché vi pentite di ciò che avete proposto e approvato. Ma Whirlpool è qualcosa di più: è l'esempio del nuovo Governo Conte, che mette insieme le precise responsabilità dei Governi della sinistra precedente, che acconsentirono alla vendita del gruppo Merloni (azienda strategica italiana nel settore degli elettrodomestici, leader in buona parte d'Europa) a una multinazionale (Whirlpool) che era sua azienda competitiva, e non soltanto in Europa. E tutti sanno che ciò accade molto spesso solo per eliminare un concorrente, come si sta verificando per gli stabilimenti della Whirlpool in Italia, che solo - già lo si poteva capire allora - dei doppioni degli stabilimenti della Whirlpool in altre parti d'Europa e del mondo; dei doppioni di un concorrente aggressivo, molto qualificato in alcuni mercati, che andava eliminato. Quindi, i Governi della sinistra hanno acconsentito, dando importanti risorse pubbliche, affinché il gruppo Merloni fosse venduto al gruppo Whirpool, ben sapendo che poi questo avrebbe chiuso gli stabilimenti in Italia. Oggi il Governo del MoVimento 5 Stelle e del PD somma le due nefandezze: la prima è di chi, in mancanza di una politica industriale seria, si limita a rinviare il problema, spesso vendendo ad aziende multinazionali il cui secondo fine era chiaro già allora; la seconda è quella del Governo 5 Stelle, che dall'inizio legislatura con il biministro Di Maio (Ministro del lavoro e Ministro dello sviluppo economico) ha annunciato più volte di aver salvato Whirlpool e di aver inserito nuove risorse nel decreto-legge oggi in discussione. È un paradosso. È una farsa drammatica che il Parlamento si presti ad approvare un provvedimento al cui interno vi sono nuove risorse per Whirlpool, quando l'azienda ha annunciato già da tanto che sono insufficienti a mantenere il sito produttivo, e ha programmato una chiusura spostata nel tempo, con una vendita fittizia a un'azienda svizzera, mentre i lavoratori sono in sciopero generale in Campania. Lo sciopero generale è sì sul caso Whirlpool, ma lo sciopero generale è contro la vostra politica industriale che non esiste, fatta soltanto di annunci che voi spesso smentite, anche con provvedimenti come quello sull'Ilva, che cancellate e di cui vi vergognate. Di questo passo, porterete il Paese al baratro. Vi rendete conto o no - lo dico soprattutto alla sinistra più avveduta - di quanto sta accadendo in questo abbraccio fatale con il MoVimento 5 Stelle?
2019-10-23	FI	BeruttiMassimoVittorio	Signor Presidente, onorevoli colleghi, mi riallaccio a quanto diceva la collega in riferimento a quanto accaduto a partire da domenica fino alla notte tra lunedì e martedì, quando sul Piemonte e la Liguria si sono abbattuti fenomeni temporaleschi violentissimi e persistenti che hanno causato una vera e propria alluvione. Tra l'altro, stanotte è di nuovo allerta; quindi, la situazione si fa sempre più difficile. Ho chiesto di intervenire quest'oggi anzitutto per ricordare un amico, Fabrizio Torre, concittadino che, a causa di questa devastante ondata di maltempo, ha perso la vita in provincia di Alessandria, e un'altra persona è dispersa. Naturalmente c'è la speranza che ci sia ancora qualche spiraglio aperto. Sono certo che quest'Assemblea voglia unirsi al ricordo porgendo le più sentite condoglianze alla famiglia. Un messaggio di vicinanza deve essere poi rivolto ai tanti sfollati, a chi ha perso le proprie cose, al mondo agricolo, che ancora una volta si trova di fronte all'ennesima sfida, e che, purtroppo, molte volte, nella fase post- alluvione, deve fare i conti con i danni e con il fatto che nulla viene riconosciuto, a causa di lacci e lacciuoli sistematicamente posti dagli enti di riferimento. Lavoreremo compatti perché la gestione del dopo sia condivisa - come giustamente diceva la collega - e perché le istituzioni garantiscano, a partire dalla dichiarazione dello stato di emergenza, tutto il sostegno e gli strumenti necessari perché nessuno sia lasciato solo, anche alla luce della presenza del presidente Conte ieri sera in prefettura ad Alessandria con il presidente Cirio. I danni provocati dall'acqua in questi giorni e le conseguenze dei fenomeni temporaleschi sarebbero certamente stati ancor più gravi se nella gestione dell'emergenza non avessimo potuto contare sulla Protezione civile - che ormai sta diventando veramente un perno fondamentale del nostro Paese - le Forze dell'ordine così come i Vigili del fuoco, i volontari e gli amministratori che, con abnegazione e senso di comunità, hanno lavorato senza sosta per gestire le ore più difficili di questa emergenza. A loro non può che andare il più sentito e profondo ringraziamento. Se c'è una cosa che il maltempo delle ultime ore dimostra è quanto le questioni ambientali debbano essere al centro della nostra attenzione: i fenomeni meteorologici sempre più intensi e la scarsità di risorse alle quali sono costretti gli amministratori stanno diventando una condizione strutturale sulla quale è obbligatorio intervenire. Senza contare le difficoltà di intervento sulla pulizia dei fiumi. I disastri provocati dal maltempo sono evidenti a tutti: autostrade e treni bloccati tra Genova, Torino e Milano dimostrano quanto il basso Piemonte sia centrale per i collegamenti tra la Liguria, la Lombardia, il Nord del Paese e l'Europa. Qualsiasi iniziativa, qualsivoglia intervento deve dunque dare priorità a questo snodo naturale e fondamentale per il Paese. L'intervento sul breve periodo per far fronte all'emergenza deve dunque essere accompagnato da un piano di ampio respiro sulle infrastrutture e sui corsi d'acqua, specie i più piccoli, che sempre di più si confermano incapaci di far fronte ai fenomeni temporaleschi gravi e ormai strutturali che toccano i nostri territori. Di fronte a eventi come quelli che hanno coinvolto i nostri territori e i nostri concittadini è necessario che la politica si dimostri alla loro altezza e che dia seguito ad azioni concrete e rapide.
2019-10-23	FI	TestorElena	(ore 11,55) ( Segue TESTOR). Come parlamentari di minoranza abbiamo lavorato per portare soluzioni nel decreto-legge in esame, che dovrebbero essere messe in atto, come ad esempio quelle riguardanti la crisi aziendale e il fallimento del tour operator Thomas Cook. In proposito avevamo presentato alcuni emendamenti, che sono stati trasformati in ordini del giorno, perché sono moltissime le piccole imprese italiane che dovranno affrontare una situazione di grave difficoltà, determinata dal mancato pagamento dei servizi resi nell'estate 2019 e dalla cancellazione degli ordini relativi ai prossimi mesi, per far fronte ai quali erano stati assunti i relativi impegni economici. Per consentire a queste piccole e medie imprese di onorare gli impegni già assunti e di affrontare l'imminente stagione turistica invernale, avevamo avanzato proposte secondo noi condivisibili, come quella di consentire alle migliaia di lavoratori di imprese turistiche alberghiere coinvolte nel fallimento del tour operator di accedere al Fondo di integrazione salariale. Nonostante non necessitasse di alcuna copertura finanziaria, ci siamo attivati per individuarne una nel rispetto delle regole del bilancio. Il Fondo di integrazione salariale è già finanziato con i contributi versati dai lavoratori e dai datori di lavoro e, dovendo operare nel rispetto del principio del bilancio in pareggio, non può erogare prestazioni in carenza di disponibilità finanziaria; il Fondo dispone di ingenti risorse e presenta una gestione ampiamente in attivo, che ha registrato da ultimo un avanzo di circa 900 milioni di euro. Vi avevamo dato soluzioni per non mandare in crisi altre piccole imprese, che sono il tessuto più importante dell'economia italiana. Ma forse state pensando al prossimo decreto salva imprese che, come questo, non risolverà proprio nulla. Auspico che il Governo mantenga gli impegni contenuti negli ordini del giorno approvati. Le nostre proposte sono: attivare un sostegno nella forma del credito di imposta entro il limite del de minimis; prevedere l'applicazione del regime dell'IVA per cassa alle fatture emesse da versarsi all'atto del pagamento dei relativi corrispettivi; misure finalizzate alla salvaguardia dei crediti commerciali attraverso la loro deducibilità negli esercizi 2019 e 2020; tutelare i lavoratori dipendenti da tali aziende utilizzando il Fondo di integrazione salariale. In Spagna la soluzione è stata trovata in una settimana, noi procrastiniamo e creiamo tavoli, ma intanto richiediamo i versamenti dell'IVA che - ricordo - scadono ogni 16 del mese. In un altro emendamento si propone l'abolizione dell'anticipo in fattura per i lavori di efficientamento energetico degli edifici e di riduzione del rischio sismico, anche questo trasformato in ordine del giorno, in cui si chiedeva l'abrogazione dell'articolo 10 del decreto-legge 30 aprile 2019, n. 34, che ha previsto che l'impresa esecutrice dei lavori anticipi al cliente il credito di imposta sotto forma di sconto in fattura. L'onere finanziario che deriva dal riconoscere subito lo sconto in fattura non può essere assolutamente sostenuto dalle piccole e medie imprese operanti nel settore, proprio per la scarsa liquidità finanziaria in cui versano moltissime micro e piccole imprese, aggravata dal calo del 2,3 per cento del credito alle piccole imprese a marzo 2019. Molte imprese operanti nel settore rischiano di chiudere i battenti, con i nostri ordini del giorno chiediamo al Governo, per l'ennesima volta, dopo un'interrogazione e un disegno di legge, di abrogare la norma citata. La norma, se non abrogata, rappresenterà una situazione estremamente penalizzante per gli artigiani e i piccoli imprenditori, categoria preziosa per i nostri territori e per l'intero sistema economico. Visto che parliamo di crisi e di economia, non si può non pensare all'imminente manovra. È arrivata anche la famosa letterina dalla Commissione europea, indirizzata al ministro Gualtieri, con richiesta di chiarimenti. Sì, perché l'Europa, a cui strizzavate l'occhiolino, adesso chiede chiarimenti sulla vostra manovra, una manovra che oltre a non rispettare i patti sulla riduzione del debito, penalizzerà gran parte dell'economia italiana. Speriamo che almeno saprete tutelare l'interesse nazionale nel prossimo quadro finanziario pluriennale 2021-2027, sul quale non c'è ancora un accordo nell'Unione europea. Interesse nazionale che, come ho già detto in quest'Aula, significa poter contare su fondi certi per l'agricoltura, per le aree meno sviluppate del nostro Paese e per le nostre imprese, anche se dal mio modesto punto di vista state facendo tutto il contrario di ciò che può essere utile e funzionale alla crescita del nostro Paese. Bisogna diminuire le tasse e poi colpire gli evasori. Partiamo dal reddito di cittadinanza, una misura scellerata che non ha portato i risultati sperati, anzi ha creato un paradosso: infatti, grazie al facile guadagno, i giovani disoccupati lo preferiscono ai lavori in agricoltura e nel settore turistico. Le imprese del settore turistico ricettivo, che hanno avuto già enormi difficoltà nella passata stagione a reperire personale, dovranno affrontare questo problema anche per la prossima stagione invernale. Ma per garantire il lavoro non bisogna però forse dare solide basi a chi lo genera? E invece no: tartassiamo le imprese. Quanto ai pagamenti elettronici, essi comporteranno 2 miliardi di costi in più per i piccoli esercenti, con l'obbligo dell'utilizzo del POS anche per importi ridotti. Per risolvere ci vorrebbe un credito di imposta, diversamente il costo ricadrà sul consumatore finale, quantificato in circa 77 euro a famiglia. Ma penso anche ai rifugi di montagna, essendo io una donna di montagna, oppure alle piccole isole, dove Internet non arriverà: penserete di sanzionare queste persone solo perché vivono in una zona morfologicamente svantaggiata? Obiettivamente abbiamo già fatto tante leggi dove chiediamo a chi vive in montagna o nelle isole di adeguarsi a chi vive in città e credo che questo sia discriminatorio per chi vive i territori. Ci sono poi i pagamenti delle pubbliche amministrazioni: come possiamo pretendere che i nostri contribuenti siano puntuali nei pagamenti quando la pubblica amministrazione invece non paga nei tempi dovuti i debiti che ha verso i suoi fornitori? Questi sono i problemi di cui bisogna tener conto, perché sta mancando la liquidità ai nostri piccoli imprenditori e ai nostri artigiani che, lo ricordo, sono la spina dorsale dell'economia italiana: noi continuiamo a vessarli e tutti i giorni ci sono piccole aziende che chiudono. Un'altra trovata, che non so se trovare simpatica o ridicola, è la lotteria degli scontrini: ma lo Stato non dovrebbe garantire o preoccuparsi di combattere la ludopatia e quindi il benessere delle persone? Ah già, noi facciamo le tasse sulle merendine e legalizziamo la droga. Noi saremo sempre dalla parte di chi ha a cuore i cittadini onesti, gli imprenditori, gli artigiani e tutti coloro che contribuiscono a rendere l'Italia competitiva. Ribadisco: le piccole imprese sono la spina dorsale di questa economia. Vogliamo anche noi combattere l'evasione, ma bisogna avere il coraggio di combattere contro le grandi multinazionali, di combattere contro i grandi colossi del web e non lasciare i piccoli morire sotto questa vessazione, perché non sono afoni, ma saremo noi a dargli voce. Non sono figli di un Dio minore, ma sono la forza di questo orgoglio italiano: la piccola impresa è orgoglio italiano e Forza Italia sarà sempre dalla loro parte e impedirà che vengano penalizzati. Lotteremo e continueremo a batterci perché il tessuto sociale della nostra Nazione sia sempre garantito anche all'interno di queste Aule.
2019-10-23	FI	ToffaninRoberta	I numeri, come sempre, sono rappresentativi, in questo caso delle crisi aziendali nel nostro Paese, e purtroppo sono impietosi: i 138 tavoli attivi di gennaio sono diventati, in base alle dichiarazioni del ministro Patuanelli al question time in Senato, circa 158, con il coinvolgimento di più di 200.000 lavoratori, anche se lo stesso Ministro ha affermato che non è in grado di dare il numero preciso e complessivo dei tavoli aperti. In realtà pare siano arrivati a 180, con quasi 250.000 lavoratori coinvolti, senza contare le crisi a livello territoriale. Quello che si sa di sicuro è che in un anno e mezzo non si è chiuso positivamente uno che sia uno dei tavoli di crisi aziendali all'attenzione del MISE. Anzi, l'unico tavolo che si è appena concluso è purtroppo quello relativo alla Whirlpool di Napoli, con la chiusura dello stabilimento stesso e la cessione ad una società pare con dei precedenti poco rassicuranti per i lavoratori coinvolti. Purtroppo, anche in questo provvedimento non c'è assolutamente nulla per la risoluzione delle crisi aziendali, come invece è annunciato nel titolo del decreto-legge. Certo, prorogare gli ammortizzatori sociali in particolari circostanze è provvedimento indispensabile per dare ossigeno ai lavoratori. Ma il progetto di soluzione di una crisi non può esaurirsi con il sostegno dei lavoratori in termini di cassa integrazione. Stigmatizziamo il fatto che nulla sia stato fatto da questi ultimi Governi per una soluzione alla radice del problema e cioè per un vero processo di reindustrializzazione; solo tutti micro provvedimenti non efficaci, alcuni dei quali anche apprezzabili, mentre è lo stesso Ministro che denuncia l'assenza di un disegno industriale per l'Italia, che è il secondo Paese manifatturiero d'Europa. Il precedente Governo, anziché favorire le imprese, soprattutto le medie e piccole, volano della nostra economia, ha remato contro e ha varato provvedimenti come per esempio l'articolo 10 del decreto-legge crescita, per cui le aziende del settore devono fare da banche allo Stato anticipando gli incentivi per le ristrutturazioni. Ma vi sembra questo il modo di procedere? Anche questo problema non è stato affrontato né risolto. Siamo riusciti solo a far approvare un nostro ordine del giorno, mentre le aziende non possono più permettersi rinvii. Per il nostro Paese la situazione è davvero seria. La situazione italiana non stabile e con Governi che non affrontano politiche a favore dell'impresa facilita il processo di delocalizzazione, divenuto ormai allarmante. L'ultimo anno è stato caratterizzato da politiche, che speravamo ormai relegate ad un passato anacronistico, di sostanziale centralizzazione, statalizzazione e irrigidimento di tutto il sistema. Il presente Governo, il più a sinistra della Storia repubblicana italiana, non sembra purtroppo indirizzato a cambiare prospettiva, anzi. E continuando su questa china riuscirà nell'impresa di fare più danni all'economia italiana della grande crisi internazionale. Ma ricordatevi, onorevoli colleghe e colleghi: un conto è risolvere i problemi di sopravvivenza della maggioranza e del Governo con una fiducia, un altro è guadagnarsela, quella fiducia, presso gli elettori che prima o poi torneranno a votare.
2019-10-23	FdI	BertaccoStefano	Veniamo alle crisi aziendali perché in questi giorni abbiamo parlato solo di Whirlpool e Ilva, ma ci siamo dimenticati degli oltre 160 tavoli aperti; ci siamo dimenticati dei lavoratori della Mercatone Uno, dei lavoratori della Bluetec, appesi alla decisione di nomina di un amministratore straordinario. Ci siamo dimenticati delle tante parole che il ministro Di Maio aveva detto sulla Whirlpool, rassicurando i lavoratori, che dal 1° novembre di fatto sono a casa, accettando quello che oggi il proprietario della Whirlpool ci viene a raccontare, ovvero che il calo degli ordini e della produttività non giustificano lo stabilimento di Napoli, quando sappiamo tutti che nella sede Whirlpool in Slovacchia fanno turni massacranti, compresi sabato e domenica, per tenere a bada la richiesta della produzione. Quindi, l'Europa aiuta tutti i Paesi dell'Est per lo sviluppo industriale; dall'altra parte, noi ne subiamo amaramente le conseguenze.
2019-10-23	LN	NisiniTiziana	Quella dei rider, infatti, è un'attività flessibile per sua stessa natura e non a caso viene svolta da persone che hanno bisogno proprio di tale flessibilità. Per tale ragione la Lega aveva proposto misure migliorative, tra cui una in particolare: eliminare il riferimento: «in misura prevalente»; un'apertura alla tutela assicurativa anche da parte di assicurazioni private, ferma restando la possibilità di scegliere un'assicurazione INAIL; l'introduzione di tutele aggiuntive in materia di sicurezza stradale e trasparenza sulla valutazione e retribuzione dei rider e infine precisazioni per cui le tutele aggiuntive non costituiscono un indice di subordinazione. Tali modifiche, come da noi proposte, avrebbero permesso la chiusura di accordi in un settore ancora non rappresentato dalle organizzazioni sindacali e datoriali esistenti. E state tranquilli, una normativa simile esiste già in Francia, quindi anche con l'Europa sareste stati a posto e i vostri amici non si sarebbero dovuti preoccupare di niente. Cari colleghi del MoVimento 5 Stelle e del PD, probabilmente vi siete abituati troppo al palazzo e non avete ascoltato o letto quanto i rider ci dicono da mesi, perché sono proprio i lavoratori, come già vi abbiamo ricordato, ad affermare che l'applicazione di questa normativa che vuole vietare il cottimo ed equiparare i rider a lavoratori subordinati peggiora ulteriormente la loro situazione. Bisogna partire da un presupposto: «cottimo» non è una parolaccia. Il cottimo è una delle forme di retribuzione previste dal nostro codice civile e utilizzarlo in modo negativo, come fa da mesi una certa parte politica, non è né una soluzione, né una forma rispettosa verso i lavoratori. Che ci sia un minimo garantito per gli stessi può andare bene, soprattutto in alcune fasce orarie in cui, senza ricevere proposte di consegna, potrebbero altrimenti non avere alcun entrata. Ma il cottimo resta per loro una garanzia di poter guadagnare e introdurre un minimo orario prevalente o, addirittura, esclusivo rischia di diminuire i compensi invece che aumentarli, facendo perdere il lavoro a molti di loro.
2019-10-23	M5S	DellOlioGianmauro	Ormai conosciamo troppo bene, tutti, la storia della città di Taranto, per anni leader nel settore siderurgico, grazie al più grande stabilimento di produzione di acciaio d'Europa. La situazione, però, è notevolmente e drasticamente mutata, registrando criticità non solo dal punto di vista economico, ma anche e soprattutto dal punto di vista ambientale e in termini di salute per i cittadini e i lavoratori. Non sono esenti anche i problemi occupazionali, viste le migliaia di cassa integrati che oggi, nonostante la fabbrica non si sia mai fermata, vivono all'ombra delle ciminiere del siderurgico. Si sono susseguiti, nel corso degli anni, diversi interventi volti a garantire la continuità produttiva aziendale, anche in caso di sequestro. L'ultimo affidatario, ArcelorMittal, ha usufruito della cosiddetta immunità penale e amministrativa per le condotte poste in essere in attuazione del piano ambientale. Immunità, ricordiamolo bene, che aveva come primo termine ultimo il 30 giugno 2017, allineato alla scadenza per la definizione del piano ambientale, ma che ha subito proroghe, non senza malumori, fino al 2023, collegandola alla data di scadenza del piano ambientale. Poi, con il decreto crescita, si è individuato nel 6 settembre 2019 il termine ultimo di applicazione dell'esonero da responsabilità penale e amministrativa. È quindi giusto che adesso non vengano concesse ulteriori proroghe: non esistono altre aziende che abbiano tali immunità in Italia e credo in Europa. Adesso è necessario che ciascuno si assuma le proprie responsabilità, cercando di agire in maniera efficace su più piani. Taranto ha bisogno di tornare alla ribalta sulla scena nazionale e internazionale quale luogo intriso di caratteristiche storiche, culturali, artistiche e paesaggistiche e di avviare una riconversione economica grazie all'innovazione, alle energie rinnovabili, alle bonifiche e all'economia circolare. Restituiamo dignità alla città e soprattutto ai cittadini, ormai sviliti e disillusi. Il mio tempo è finito, signor Presidente. Già questo motivo, da solo, basterebbe per dare la fiducia a questo provvedimento.
2019-10-23	PD	StefanoDario	Mi sia permesso allora fare un inciso sulle famose tutele penali. L'idea di cambiare le regole che hanno contraddistinto un negoziato difficile, che ha consentito di assicurare comunque a quell'area l'intervento di ambientalizzazione più importante in Europa, semplificando il tutto in una banale discussione tra immunità o non immunità, rischia di nascondere la rilevanza e la complessità del tema. Per questo motivo il nostro senso di responsabilità ci porta a non rinnegare il lavoro svolto sin qui, ma anzi a rilanciarlo in una logica di rinnovata relazione con il nuovo assetto dirigenziale, più costruttiva e più incisiva.
2019-10-29	FdI	BalboniAlberto	Eppure, senatrice Segre, lei sa meglio di noi che dal 2015, a causa dell'integralismo islamico e dell'antisemitismo che esso ha diffuso, dalla sola Europa se n'è andato (è fuggito) un ebreo su quattro; questo a causa dell'integralismo islamico. Oltre il 50 per cento dei rifugiati, nella sola Europa occidentale, in gran parte musulmani, si dichiara e ha idee antisemite. Negli ultimi quindici anni il terrorismo di matrice islamica che fa riferimento alla sharia e all'estremismo islamico ha fatto, nella sola Unione europea, 729 vittime e circa 4.800 feriti.
2019-10-29	FdI	CirianiLuca	Devo anche aggiungere che, purtroppo, il dilagare su social media come Facebook, ma non soltanto, di questi atteggiamenti e comportamenti rispecchia non soltanto la cattiveria e la ferocia dei nostri tempi, ma anche la volgarità e la stupidità che è prevalente sui social media, dove fa più rumore la presenza di qualche cretino a piede libero, come i leoni da tastiera o altri personaggi che dietro l'anonimato spesso sfogano i loro peggiori istinti. Non bisogna fare, quindi, di ogni erba un fascio e, forse, non bisogna esagerare rispetto al consenso che queste persone possono trovare nella società. L'intervento della collega Segre non ci può che riportare alla storia di questo continente, alla storia europea del secolo scorso, che è stata una storia per molti aspetti terribile, di totalitarismi e autoritarismi, che è stata definita da alcuni storici come la guerra civile europea, le cui cicatrici forse non si sono ancora del tutto chiuse. La nostra mozione fa riferimento alla necessità di non autolimitarsi e di non autocensurarsi rispetto allo spettro di iniziative su cui la Commissione, se verrà restituita, dovrà esercitare la sua azione. Colleghi del Senato, io vengo da una terra, quella del confine orientale, dove è stato difficile anche fisicamente per molti decenni raccontare verità che adesso sembrano semplici e banali. Mi riferisco alla verità dell'odio etnico e della pulizia etnica al confine orientale, delle foibe, del genocidio, della deportazione di centinaia di migliaia di italiani. Ebbene, queste verità, che adesso fortunatamente sono patrimonio di tutto il Paese, ancora oggi sono oggetto di speculazioni vergognose e politiche, di negazionismi, anche sovvenzionati con soldi pubblici. È successo l'altro giorno, non dieci anni fa, che un giornalista triestino è stato cacciato dall'università di Trento perché intendeva riferire, ancora una volta, su questi aspetti, voleva semplicemente parlare liberamente ed esprimere le sue opinioni. Ebbene, il clima di odio si respira ancora in certe università come quella di Trento, la cui facoltà di sociologia è tristemente famosa per aver dato il brodo di coltura ideologico alle Brigate rosse e a tutto ciò che è successo negli anni Settanta. Noi abbiamo conosciuto e vissuto sulla nostra pelle le difficoltà, l'odio e l'aggressione anche fisica, per poter esprimere le nostre opinioni, opinioni non di parte ma di una parte d'Italia che per convenienza politica era stata maltrattata, dimenticata e le cui ragioni erano totalmente censurate: non si potevano raccontare. Abbiamo quindi questa preoccupazione, che va ben al di là delle ottime intenzioni della collega Segre: non vorremmo che questa Commissione diventasse la gabbia del pensiero unico, del mainstream del "politicamente corretto", perché riteniamo, invece, che l'Italia abbia bisogno di un confronto libero. La domanda che ci facciamo e che poniamo anche a quest'Assemblea è: chi è che può determinare qual è un ragionamento degno di essere censurato? Chi è che stabilisce cos'è intolleranza o meno? Chi è che stabilisce che una cosa può o non può essere detta? È più forte un Paese, uno Stato, una società che dà libertà di espressione a tutte le opinioni, anche alle più estreme, o è più forte e più convinto del suo radicamento e della sua forza un Paese, una società che invece censura e agisce penalmente per contrastare le opinioni, anche quelle che ci danno fastidio e consideriamo inaccettabili? E domani mattina, sarà il signor Zuckerberg su Facebook a stabilire chi può o non può parlare sui social media ? Questa è una grande questione su cui vorrei riflettesse anche l'Assemblea, perché il problema poi è la censura e l'autocensura; è stabilire chi ha diritto di parola e chi no, cos'è corretto politicamente e cosa non lo è, cosa lo era e cosa non lo è più. È questo che ci domandiamo, Presidente e colleghi, perché viviamo in una società in cui si può liberamente insultare la religione cattolica, deridere i rappresentanti del cattolicesimo a Roma o in qualsiasi parte d'Italia o del mondo, si possono insultare la fede e le tradizioni, si può irridere e volgarizzare qualsiasi aspetto della nostra vita sociale e religiosa, anche quella più cara alle tradizioni italiane, però guai, ad esempio, a criticare il fondamentalismo religioso islamico, perché di fronte a questo ci si autocensura. Guai ad affrontare questi temi, perché allora lì scatta la tagliola della censura ideologica. È strano che questo avvenga soprattutto in relazione al fatto - ma ne parlerà meglio di me il collega Balboni, perché abbiamo presentato un'altra mozione su questo - che proprio dalle enclave islamiste più radicali provengono, a nostro modo di vedere, le minacce più gravi alla libertà di espressione, in generale e dei cittadini di religione ebraica. È da lì che viene la confusione tra antisionismo e antisemitismo, come è stato ricordato anche dalla senatrice della Lega Faggi. Allora ci domandiamo chi sarà a stabilire che cosa si può e che cosa non si può dire, che cosa è intolleranza e cosa non lo è, qual è un'idea non accettabile, ma che ha comunque diritto di parola, e quali sono invece le idee da mettere al bando, all'indice del Ventunesimo secolo. In questa società possiamo parlare male di tutto ciò che appartiene alla nostra storia e alla nostra tradizione, però poi temiamo - e quindi ci autocensuriamo - a parlar male di coloro che vengono nelle nostre città, abitano le nostre comunità e magari costringono i figli e le figlie a non frequentare la scuola, a vestirsi con il velo, a indossare certi abiti, a subire mutilazioni genitali e così via. Tutto questo, Presidente e colleghi, per dire che con la nostra mozione chiediamo che il Senato riconosca e recepisca, per l'istituenda Commissione, non una volontà partigiana e partitica di Fratelli d'Italia, ma una risoluzione del Parlamento europeo, votata non più tardi di quaranta giorni fa: è la risoluzione del Parlamento europeo del 19 settembre 2019, che rivendica l'importanza della memoria europea per il futuro dell'Europa, la quale non fa differenze e riconosce espressamente che la memoria delle vittime è la memoria di tutte le vittime, di tutti i regimi totalitari e autoritari, che passa attraverso il riconoscimento del retaggio europeo comune dei crimini commessi da tutte le dittature comuniste, naziste e di altro tipo. Se questa risoluzione, approvata dal Parlamento europeo, che dovrebbe essere recepita liberamente e spontaneamente dal Parlamento, troverà ospitalità nella mozione n. 136, allora il nostro voto sarà favorevole. Altrimenti saremo indotti a credere che questa sia un'operazione, al di là - ripeto - della buona fede e della stima che abbiamo della collega Segre, volta a istituire una gabbia ideologica manovrata da chi, in nome del politicamente corretto, intende definire chi potrà avere in futuro libertà di espressione e chi invece non potrà più averla.
2019-10-29	PD	ZandaLuigi	Signor Presidente, ho chiesto la parola per chiedere la possibilità di integrare l'ordine del giorno e in particolare di dedicare un congruo tempo dei nostri lavori per ringraziare il presidente Mario Draghi nel momento in cui lascia alla signora Lagarde la Presidenza della BCE. Credo che negli ultimi decenni non ci sia stato nessun altro cittadino italiano che abbia egualmente meritato di essere ringraziato dal Senato della Repubblica per le sue opere a sostegno, non soltanto degli interessi economici del nostro Paese e dell'Europa, ma anche per aver contribuito in misura decisiva alla tenuta politica e istituzionale dell'Europa. In un tempo in cui vediamo tanti, anche di noi, sfuggire alle proprie responsabilità, Draghi ha mostrato che ci sono uomini che sanno ricoprire un'alta carica non soltanto per riceverne onori, ma anche per adempiere ai doveri che sono richiesti. Aiutato dal personale molto qualificato della BCE, Draghi in ogni circostanza ha assunto decisioni che hanno salvato l'Unione europea dal default e lo ha fatto sapendo che ne avrebbe risposto personalmente ed avendo chiaro quale fosse l'interesse di un Continente in ginocchio. Dedicare una parte dei nostri lavori ad onorare Mario Draghi per noi è un dovere, ma non solo: può aiutarci a misurare la distanza che separa una grande istituzione come il Senato, dove troppe volte ci attardiamo nel prendere decisioni anche urgenti, dalla straordinaria efficacia dell'azione di un uomo solo alle prese con questioni molto più complesse di quanto c'è dato immaginare. Riflettendoci, credo che si possa dire che la maggior distanza che separa noi da Draghi sta nella forza, nella lucidità e nel disinteresse con cui ha condotto la sua battaglia
2019-10-30	FI	MalanLucio	Signor Presidente, signor rappresentante del Governo, colleghi, di fronte all'azione intrapresa dalla Turchia in Siria nei confronti dei curdi, messa in atto con il pretesto della lotta ai terroristi, non possiamo che invocare e essere coerenti con i principi fondamentali del diritto internazionale, i princìpi contenuti nella nostra Costituzione, che ci chiede la ricerca di risoluzioni pacifiche delle diatribe internazionali, il principio di umanità per le atrocità che vediamo commesse e il principio di riconoscenza verso i curdi, che hanno sostenuto in prima linea, con gravi perdite e un grandissimo coraggio, lo scontro con il cosiddetto Stato islamico. La condanna di questa azione è, perciò, doverosa e ci vede, con sfumature diverse, tutti concordi. Si tratta di un'azione messa in atto con mezzi atroci e con l'ausilio di milizie tra le peggiori esistenti: abbiamo visto i filmati delle decapitazioni, metodi non molto diversi da quelli dell'Isis. Quando viene invocato il principio della lotta al terrorismo per mettere in atto metodi terroristici, non possiamo che respingere una visione di questo genere. La Turchia sicuramente avrà anche colpito dei terroristi, ma sta colpendo soprattutto i curdi, che, per questioni ormai secolari, vede come un nemico comunque, al di là del fatto che siano terroristi o no. Questa Turchia è completamente diversa dalla Turchia verso la quale c'erano state delle aperture circa quindici anni fa. All'epoca la Turchia aveva, almeno in parte, aspirazioni europee e desiderava diventare un partner credibile per l'Europa; c'erano anche stati dei passi in avanti in questo senso. Poi, forse anche perché questa posizione non aveva trovato riscontro, la linea è completamente cambiata e ora la Turchia aspira a un ruolo di nuovo Impero ottomano, con una differenza: diversamente da quest'ultimo sembra esservi una intolleranza religiosa crescente e certamente più marcata di quella che c'era ai tempi di quell'antico Impero. L'azione intrapresa dalla Turchia mette anche in ulteriore pericolo e ha sottoposto a ulteriori, gravi e pesanti prove le comunità cristiane di quell'area. Le comunità cristiane della Siria sono tra le più antiche o, addirittura, le più antiche di tutta la cristianità: sono sopravvissute in situazioni mutevoli nel corso dei secoli e ora, con la presenza, a suo tempo e in parte ancora oggi, dello Stato islamico e con queste nuove azioni di guerra, vengono ulteriormente messe in pericolo. Sono comunità che meritano tutta la nostra solidarietà, che dovrebbe essere concreta, comunità hanno avuto sempre un ruolo nella difesa della pace, perché, proprio in quanto minoranza, hanno interessi in questo senso. Va detto peraltro che il regime di Assad, sia del Presidente attuale, sia del predecessore, suo padre, hanno sempre mantenuto condizioni vivibili per queste comunità. Altro problema legato a questa azione è quello dei foreign fighters. Molti sono stati liberati, molti altri si trovano in situazioni, come è stato detto, che li mettono nuovamente in condizione di poter tornare in Europa, nei Paesi dai quali, sia pur in seconda battuta, provengono. È un problema che non può essere ignorato: i Paesi di cui questi foreign fighters hanno la cittadinanza non possono fingere che il problema non li riguardi, e occorre un'azione forte ed incisiva. In tutta l'area mediorientale, a parte Israele, nessun Paese soddisfa i nostri princìpi di Stato di diritto o di democrazia, eppure quei Paesi devono essere nostri interlocutori per una serie di ragioni: perché qualunque processo di pace e di stabilizzazione non può che coinvolgere coloro che sono sul territorio; perché non possiamo ignorare che ci sarà una ricostruzione della Siria, di cui, come è stato detto, l'Italia era il primo partner commerciale fino a prima della crisi, iniziata nel 2011. Per essere presenti ed efficaci, in primo luogo l'Italia da sola deve fare ciò che può, ma soprattutto deve agire a livello europeo perché l'Europa non sia assente come lo è stata negli ultimi anni. L'Europa è stata assente mentre sono estremamente presenti la Russia, gli Stati Uniti e persino la Cina; l'Europa invece è assente. L'alto rappresentante Mogherini non ha dato senso al suo ruolo. Certo, rappresentare la posizione dei ventotto Paesi dell'UE non è facile, ma di certo l'Europa è stata assente, e sì che l'Europa, in particolare l'Italia, è certamente più vicina a quella zona molto più degli altri interlocutori che ho citato. Occorre allora, come noi abbiamo proposto, dare quantomeno la disponibilità di una forza di interposizione. Ricordo che in quell'area abbiamo un grande prestigio perché la nostra forza di interposizione, l'UNIFIL, è in gran parte italiana: ha avuto straordinari comandanti italiani e straordinari uomini e donne in divisa che hanno svolto un compito formidabile alla frontiera tra Libano e Israele. Abbiamo quindi la credibilità per avanzare una proposta in tal senso. Ma un'Europa che non riesce ad avere una politica, che non riesce a parlare in difesa dei cristiani, che non è presente, indebolisce tutti. E anche da parte italiana il fatto di aver ritirato il poco che c'era non è una mossa favorevole; così come non lo è il fatto che dal Segretario di Stato degli Stati Uniti ci venga chiesto come mai abbiamo dato accesso ai nostri aeroporti a Mahan Air, che il Dipartimento di Stato degli Stati Uniti indaga per i suoi legami con il terrorismo, al punto da essere stata soprannominata Air jihad. Direi che non è questa la posizione di cui abbiamo bisogno. Il poco che c'è, il molto poco che c'è nella proposta di risoluzione del Governo non ci trova contrari, ma non possiamo accettare che ci sia così poco e che non ci sia una voglia e una disponibilità ad incidere. Fin dall'inizio abbiamo visto che il Governo ha escluso qualsiasi tipo di partecipazione sul posto. Ebbene, solo con le parole non si risolve niente: bisogna esserci. Noi abbiamo proposto più volte di agire per avere una forza armata comune in Europa. Se non riusciamo ad avere presenza sul posto e anche disponibilità ad impiegare dei militari sul posto, non avremo credibilità e non potremo portare avanti i buoni princìpi sui quali, almeno in teoria, siamo tutti d'accordo.
2019-10-30	FI	RomaniPaolo	Diciamo che oggi si è mosso con accortezza diplomatica, Ministro, rispetto a quanto fatto in alcuni episodi precedenti, quando ha sostenuto Maduro o quando ha fatto un'inappropriata visita ai gilet gialli di Parigi. L'ho trovata, però, carente nell'ambito del disegno complessivo di quanto sta accadendo in Siria. Ministro, ha omesso di definire gli accordi per quello che sono: quelli che si stanno manifestando sul terreno sono gli accordi di Astana, che sono stati seguiti dall'accordo di Soči siglato direttamente da Erdogan e Putin; ma il risultato ottenuto a Soči è figlio dei colloqui di Astana, che sono gli unici che sembrano valere in termini di pacificazione e stabilizzazione del territorio. E i colloqui di Astana sono fra Turchia, Iran e Russia, gli autentici protagonisti di questa vicenda. Nell' agreement che lei ha citato, sottoscritto a Soči, si fa riferimento anche gli accordi di Adana, tra Siria e Turchia del 1998, nei quali la Turchia ottenne dall'allora padre dell'attuale presidente Bashar al-Assad, Hafiz al-Assad, la possibilità di intervenire direttamente in territorio siriano laddove la minaccia del Pkk, che già esisteva allora, fosse stata ritenuta pericolosa della stessa Turchia. L'evocazione di quell'accordo ha consentito l'accordo di oggi, nel senso che oggi sono state create una fascia di sicurezza di 30 chilometri in territorio siriano ed una fascia di sorveglianza di 10 chilometri, sempre in territorio siriano. Guarda caso, però, contemporaneamente agli accordi di Astana e Sochi, le truppe americane si sono ritirate. Le truppe americane avevano sempre presidiato quella fascia per proteggere i curdi dalla Turchia. Guarda caso, però, nel momento in cui veniva fatto l'accordo ed Erdogan minacciava di invadere la Siria, le truppe americane - mille uomini - sono state ritirate e allontanate dalla frontiera. Ciò vuol dire che quello di Astana era un accordo internazionale molto più complesso. Guarda caso, signor Ministro, pochi giorni dopo Abu Bakr al-Baghdadi viene ucciso in un villaggio di Idlib, che è una provincia nord occidentale della Siria dove ancora sono presenti militanti, i fighters, i famosi ribelli, oggi finalmente definiti per quello che sono, jihadisti e terroristi. Lì si era annidato al-Baghdadi, con la sua famiglia e i suoi. Le cose non accadono casualmente. Vuol dire che c'è un disegno internazionale, e mi preoccupa il fatto che ci sia, perché l'Europa e l'Italia ne sono completamente escluse. E ne sono completamente escluse - ed è molto grave che lo siano - perché lei, signor Ministro, questa mattina non ha citato altri due nomi siriani. Uno è Ain Issa e l'altro è Al Hol. Ad Ain Issa ci sono 12.000 fighters di Daesh, che erano stati tenuti lì prigionieri dalle milizie curde, e ad Al Hol ci sono 75.000 congiunti, familiari, parenti, figli, sorelle, mogli e madri, dei combattenti di Daesh, che si stanno radicalizzando. Quella generazione di bambini oggi presente ad Al Hol si sta radicalizzando. Se lei naviga su Internet, vedrà ragazzini e ragazzine, di età compresa tra gli otto e i dieci anni, che già incitano all'odio e alla guerra contro i Paesi occidentali. Di questo non parla nessuno, ma questo è il problema che noi abbiamo in termini di sicurezza. Se gli americani non hanno questo problema, i Paesi europei, invece, lo hanno. Quando gli americani si ritirano dalla frontiera siriano-turca, lasciano in mano ai curdi, già indeboliti dalla sconfitta politica e militare subita sul terreno, la custodia dei fighters - fra i quali ribadisco esserci moltissimi foreign fighters, molti inglesi, molti francesi, tedeschi e olandesi e, forse, anche qualche italiano - e di quei 75.000 loro congiunti e familiari, i quali si stanno organizzando in un campo, che non è di prigionia, ma di rifugiati. Sono presenti anche organizzazioni internazionali in quel campo, ma il suo ambiente è tipico della cultura del fondamentalismo islamico. Le chiedo, allora, quale ruolo possiamo svolgere. C'è, poi, una ultima annotazione rispetto a quello che è accaduto, e non casualmente, come ho cercato di dire prima. Il Governo siriano è partecipe di questo accordo. Il tanto deprecato e vituperato Governo siriano oggi sta difendendo i curdi dalla Turchia, perché sta pattugliando con la Russia il confine siriano turco e sta, in fondo, difendendo la propria comunità curdo-siriana dagli attacchi della Turchia, in base agli accordi di Astana e in base all'evocato accordo di Adana. Questo vuol dire che c'è stata, tendenzialmente - uso un avverbio - una riabilitazione del regime siriano, il quale sta partecipando a un processo di pace; processo di pace che si sta svolgendo a Ginevra - e questo lei lo ha citato, signor Ministro - e che è solo siriano - grazie al cielo - con la delega a Pedersen, che mi pare una persona che si sta muovendo bene, dopo i tanti tentativi fatti da un italiano, da Staffan de Mistura - è un amico che saluto - che ha fatto un lavoro straordinario, ma non è riuscito nel suo intento perché non erano ancora maturi i tempi di una ricomposizione della società siriana. Oggi, i 150 del comitato costituzionale - 50 indicati dal Governo, 50 dalle opposizioni e 50 dalla società civile - cercheranno - il tempo, però, è lungo: Pedersen ha parlato di dodici mesi - di trovare un accordo sulla nuova forma costituzionale che - guarda caso - in base agli accordi dovrebbe risolvere anche il problema del Kurdistan siriano; essa dovrebbe infatti prevedere una Costituzione federale che consenta quell'autonomia che i curdi hanno sempre richiesto, non essendo loro consentito uno Stato autonomo; una formula simile a quella irachena nella quale il Kurdistan iracheno rimane nell'ambito dello Stato nazionale, indicando addirittura il Presidente della Repubblica iracheno, ma con larghissima autonomia anche - ad esempio - nello sfruttamento del petrolio. Ma a Ginevra c'è un altro problema. A causa della disattenzione di un Ministro di un Governo precedente di un paio d'anni fa - non lo cito - l'Italia non fa parte di quello che è stato chiamato lo small group. Dello small group fanno parte - guarda caso - gli Stati Uniti, la Francia, la Germania e la Gran Bretagna, ma non l'Italia. Le ricordo sommessamente che noi siamo, tra i Paesi del G7, quello più vicino alla Siria, con una proiezione e una vocazione mediterranea che dovrebbero consentirci di essere presenti in quello small group di cui fanno parte anche Egitto, Giordania e Arabia Saudita. Ciò vuol dire che, ancora una volta, solo l'Italia - questa volta non l'Europa - è esclusa da un processo di partecipazione e pace. Per fortuna so che la Farnesina, in questi mesi, ha indicato una persona che si occupa di Siria, che ieri si trovava a Ginevra e con la quale lei avrà parlato. So che sta lavorando, perché nelle prossime settimane e mesi l'Italia possa entrare a far parte di quel gruppo. Attenzione: non sto sovradimensionandone il ruolo. I siriani devono scrivere la loro Costituzione. La partecipazione della comunità internazionale è necessaria e obbligatoria, ma sarà una sostanziale ratifica del lavoro che verrà svolto in quella sede. Purtuttavia, ritengo che l'Italia, ancora una volta insieme all'Europa, debba avere la possibilità di partecipare più attivamente e fattivamente al processo di pacificazione e stabilizzazione, anche perché immediatamente dopo, Ministro, mi auguro che arriverà il tempo della ricostruzione. Parliamo di 500 miliardi di dollari per la ricostruzione di quello straordinario Paese e ricordo ancora molto sommessamente che noi, prima del 2011, e cioè prima di questa sciagurata guerra, eravamo il primo partner commerciale della Siria. Ministro, tralascio le battute sulla Turchia perché francamente lasciano il tempo che trovano: la Turchia interviene perché c'è un accordo internazionale. Capisco che ci si debba oggi giustamente e formalmente accanire sulla Turchia perché ha attaccato e invaso la Siria, entrando in una fascia di confine di 30 chilometri, e ha utilizzato le milizie più criminali che possano esistere. Non si fanno prigionieri in questa piccola guerra. I soldati siriani e curdi presi prigionieri vengono decapitati appena catturati. Assistiamo a fatti indecenti e immondi e i turchi sono responsabili della gestione di quelle milizie. Purtuttavia, non è più questo il problema. Oggi, il problema italiano è quale atteggiamento avere nei confronti della Siria. Lei sa, signor Ministro, che meno di un mese fa, insieme a una piccola delegazione, ho parlato con il presidente Bashar e il primo Ministro e ho cercato di capire quanto oggi il Governo e le autorità siriane possono essere in grado di intercettare le modifiche che in quella società sono obbligatoriamente avvenute dopo dieci anni di guerra. Penso che siano tendenzialmente inadeguate, ma proprio per la loro possibile inadeguatezza è necessaria la nostra partecipazione. E la nostra partecipazione si misura con la riapertura delle relazioni diplomatiche con il Governo siriano. Ma la possibilità di riapertura delle relazioni diplomatiche passa attraverso il blocco e l'abrogazione delle sanzioni. Il cardinale Pietro Parolin, nell'ultima Assemblea generale, dall'alto dell'esperienza della Chiesa cattolica - duemila anni di storia di cautela diplomatica - ha detto due cose fondamentali: in primo luogo, si devono abrogare le sanzioni e in secondo luogo: «dopo otto dolorosi anni di conflitto è necessario, davvero urgente, superare la stagnazione politica e avere il coraggio di cercare nuove strade di dialogo e nuove soluzioni con uno spirito di realismo». Sono le sue testuali parole che Parolin ha pronunciato davanti All'assemblea generale delle Nazioni Unite e ho l'impressione che sia questa una lezione che potremmo anche ascoltare come Paese Italia.
2019-10-30	FdI	FazzolariGiovanbattista	Fratelli d'Italia è un partito che combatte con fierezza l'antisemitismo. L'ha sempre fatto e per questo abbiamo presentato delle mozioni non provocatorie, come qualcuno ha voluto dire prima, ma nel merito. I principali osservatori mondiali dello Stato ebraico e del fenomeno dell'antisemitismo in Europa certificano preoccupanti e crescenti forme di antisemitismo in Europa, connesse principalmente ai fenomeni di integralismo islamico e a una massiccia immigrazione islamica antisemita in Europa. Proprio per questo abbiamo chiesto nella prima mozione di Fratelli d'Italia di introdurre, tra gli argomenti che deve trattare una Commissione che vuole combattere l'antisemitismo, il tema dell'integralismo islamico, perché, se non si parla di integralismo islamico e si parla di islamofobia, non si sta facendo un dispetto a Fratelli d'Italia, ma alle migliaia di ebrei che hanno dovuto abbandonare l'Europa e trasferirsi in Israele perché subivano persecuzioni da parte degli integralisti islamici. Questo è certificato negli studi proprio di chi tutela le comunità ebraiche in Europa., Chiediamo allora che sia accolta la nostra prima mozione.
2019-10-30	FdI	FazzolariGiovanbattista	Sempre a proposito di antisemitismo, gli stessi studi di tutela delle comunità ebraiche in Europa certificano che la seconda forma di antisemitismo crescente in Europa è quella connessa con l'estrema sinistra, che è gradualmente slittata da posizioni anti-Israele a posizioni antisemite. Lo vediamo in modo lampante ogni 25 aprile, quando viene contestata la brigata ebraica durante i festeggiamenti del 25 aprile, proprio perché ormai l'antisemitismo è entrato a far parte del DNA della estrema sinistra. Poi, certo, i movimenti di estrema destra sono anche antisemiti. Proprio per tale motivo, con la nostra seconda mozione chiediamo di recepire la risoluzione del Parlamento europeo che, sull'importanza di una memoria europea condivisa, lo scorso 19 settembre ha approvato la risoluzione che condanna ogni forma di totalitarismo e di dittatura, compresa quella comunista. Ricordo a tutti i colleghi che questa risoluzione è stata approvata a larghissima maggioranza dal Gruppo Partito popolare europeo, ma anche dal Partito socialista europeo, con il voto favorevole del PD e di chi ne faceva parte prima. Con tale risoluzione - ripeto - si condannano tutti i totalitarismi del Novecento, nazismo e comunismo compresi. Chiediamo, quindi, a quest'Assemblea di recepire quanto stabilito dal Parlamento europeo. Per una volta lo diciamo noi: ce lo chiede l'Europa.
2019-10-30	FdI	RautiIsabella	Ad ogni modo, avviandomi alla conclusione, tengo a dire che ci sono tante domande senza risposta e nella sua relazione non ci sono neanche gli spunti per dedurne. L'Unione europea è pronta a rivedere gli accordi di partenariato con la Turchia in termini seri? È ammissibile che uno Stato membro della NATO utilizzando i profughi come una bomba demografica, minacci gli altri partner di un'invasione da parte di quegli stessi per cui l'Europa ha pagato per tenerli nei suoi confini? E noi e voi, muti, siamo stati minacciati e non abbiamo reagito a questa minaccia? Abbiamo forse detto una parola su un sultano che favorisce il terrorismo islamico, la penetrazione in Europa e il terrorismo in Libia? E ancora, possiamo dire una volta per tutte, in maniera netta e definitiva, no all'ingresso della Turchia in Europa?
2019-10-30	FdI	RautiIsabella	Analogamente, non ho sentito una parola - lo ricordava il collega Comincini - sulla barbara uccisione, compiuta da integralisti islamici filo-turchi, di Hevrin Kalhaf, nota al mondo come paladina delle donne e attivista curda per i diritti umani. È stata l'esecuzione orrenda di una donna simbolo, impegnata per il suo popolo con il suo partito, Futuro siriano, sempre in prima linea per i diritti fondamentali e - lo voglio sottolineare - la convivenza pacifica tra curdi cristiani e arabi. Hanno ucciso con lei un metodo, quello della convivenza. Non ho sentito una parola né per lei né per quelle migliaia di donne curde che in otto anni di guerra si sono battute - e sono morte - contro l'ISIS, Daesh, e che anche oggi hanno continuato a combattere, lanciando un grido alla comunità internazionale, all'Europa e all'Italia, quindi anche a lei.
2019-10-30	FdI	RautiIsabella	In conclusione, signor Presidente, la minaccia terroristica va oltre il discioglimento statuale di Daesh, perché l'islam è un'ideologia che permea, subentra e si infiltra in Europa e in Occidente, poi dichiara guerra a noi, all'Occidente e alla cristianità. Rispetto a tutto questo - lo ripeto - la sua relazione è insufficiente e compilativa.
2019-10-30	FdI	RautiIsabella	Penso alle dichiarazioni e all'impegno di comandanti come Nessrin Abdalla o Jomma Issa, nomi che forse non sono noti a quest'Assemblea, ma che lo sono nella storia della resilienza del popolo curdo e che appartengono a comandanti che si sono battuti e hanno chiesto aiuto. La risposta è stata il silenzio dell'Europa, che si è riunita e ha deciso qualcosina, ma ci sono stati poco seguito, poco cuore e poca presa di posizione.
2019-10-30	FdI	UrsoAdolfo	Presidente, stanno provocando! URSO (FdI). Cari senatori, nella risoluzione di maggioranza non trovo nulla di ciò che nei giorni scorsi ha dichiarato il Partito Democratico, non trovo nulla di quello che hanno dichiarato Zingaretti e gli altri esponenti fino al 17 di ottobre, non trovo nulla di quello per cui si era impegnato il Governo in queste Aule, prima il ministro Di Maio, il 15 ottobre e poi il Presidente del Consiglio, il 16 ottobre. Non trovo nulla di ciò. Trovo una risoluzione pilatesca in cui, di fronte al sangue dei curdi, vi lavate le mani. Fino al 17 ottobre l'atteggiamento delle forze politiche della maggioranza e del Governo era diverso, e perché dico fino al 17 ottobre? Nei giorni precedenti, il ministro Di Maio diceva in Aula alla Camera che l'Italia sarebbe stata in prima fila e che aveva già preso provvedimenti non solo nei confronti delle armi che sarebbero state inviate eventualmente nei prossimi contratti, ma da subito. E il Presidente del Consiglio, il 16 ottobre, disse in quest'Aula che l'Italia era da subito orientata, anche unilateralmente (unilateralmente significa: da soli) verso la moratoria della vendita di armi alla Turchia e che aveva fermamente voluto, fin dalla scorsa settimana, farne oggetto anche di un dibattito in sede europea. Quindi si era impegnato a porre in essere provvedimenti anche unilaterali. E dove sono? E perché dico fino al 17 ottobre? Perché dopo il 17 ottobre si verifica una telefonata tra il Presidente del Consiglio ed Erdogan; una telefonata infuocata, ci dicono le agenzie. Da quella telefonata, cambia l'atteggiamento non della Turchia, ma dell'Italia. Erdogan continua nel massacro del popolo siriano e curdo e l'Italia si ritira, ora dopo ora, da qualunque azione. Quella telefonata infuocata, evidentemente, ha convinto Conte a fare marcia indietro. Lui, non il popolo italiano; io spero che abbia convinto lui, non il Parlamento italiano. Per questo non voteremo certamente questa proposta di risoluzione di maggioranza: perché non vogliamo essere complici di questo atteggiamento pilatesco dell'Italia. Voteremo invece tutte le altre proposte di risoluzione, perché tutte, nessuna esclusa, compresa quella del Gruppo Misto-LeU, anche se in misura minore rispetto alla nostra, chiedono al Governo italiano di fare qualcosa e non di stare soltanto a guardare. Pensiamo, infatti, che sia doveroso per l'Italia, più che per qualunque altra Nazione, essere (come dicevano i parlamentari della maggioranza fino al 17 ottobre) in prima fila, anche unilateralmente, a intervenire perché ci siano, come dice il Parlamento europeo e come ha votato il Congresso americano stanotte, sanzioni selettive nei confronti dei responsabili di quello che si profila essere un genocidio, cioè della Turchia. Per questo chiediamo che l'Italia e l'Unione europea si pongano come il Congresso americano e come il Parlamento europeo, in una postura affermativa nei confronti della Turchia, cancellando i finanziamenti. Caro Di Maio - mi rivolgo a Di Maio che è assente, ma qualcosa bisogna che qualcuno glielo spieghi - il fatto che siano sospese le trattative per l'ingresso della Turchia nell'Unione europea significa anche che nel frattempo proseguono i finanziamenti dell'Unione europea alla Turchia in riferimento al processo di adesione. Se invece quelle trattative e quel processo vengono annullati, vengono anche sospesi i cospicui finanziamenti che la Turchia utilizza, sulla base di quelle trattative che si sono sospese ma non arenate, per reprimere il popolo curdo. Dico questo perché la nostra mozione su questo è chiara e netta e risponde a quello che il senatore Morra ha detto a questa Assemblea, perché la cosa paradossale è che una cosa viene detta nelle piazze da Zingaretti e da Di Maio, una cosa è stata detta in quest'Aula da Conte il 16 ottobre e da Di Maio il 15 ottobre alla Camera dei deputati, una cosa è quello che poco fa ha detto qui il senatore Morra reclamando l'embargo delle armi, le sanzioni, la sospensione del processo di adesione della Turchia ed altra cosa è quella che voteranno il senatore Morra e i senatori del MoVimento 5 Stelle. Io vi chiedo di essere coerenti con le vostre parole e con gli ideali che professate, di non sbandierare parole e ideali per poi comportarvi, negli atti concreti, come vi comporterete ove passasse la proposta di risoluzione della maggioranza in Italia e quindi la posizione del Governo italiano, che è esattamente contraria a quella votata dal Parlamento europeo ed esattamente contraria a quella votata dal Congresso americano. Credo che il popolo italiano, i popoli europei e il popolo americano debbano essere all'unisono, convinti che occorre fermare il dittatore Erdoğan e la Turchia prima che questo si rivolga anche contro l'Europa. Dobbiamo esserne consapevoli da italiani, da europei, da occidentali. Auspico che il Senato della Repubblica e ciascun senatore voti secondo la propria coscienza e non secondo quello che è stato presentato in quest'Aula da una maggioranza che è arretrata su ogni fronte ed è evidentemente supina agli interessi di Erdoğan.
2019-10-30	LN	CandianiStefano	Bisognerebbe studiare un po' la storia: quando l'Impero romano cominciò ad andare in decadenza e ai confini la pace venne comperata per tenere tranquilli, il prezzo e il ricatto aumentarono sempre di più e la debolezza diventò sempre più manifesta. Ecco la debolezza che l'Europa sta pagando anche questa volta. Ha un bel dire, nel descrivere la situazione che ha trovato a Bruxelles dov'è andato a parlare con i suoi colleghi europei, che siamo riusciti a imporre l'embargo sulle armi alla Turchia. Bisogna anche considerare però che la Turchia tra il 2009 e il 2018 ha aumentato la sua spesa militare del 65 per cento, raggiungendo i 19 miliardi di euro: hanno fatto scorta, mica sono qui ad aspettare che vendiamo loro le munizioni.
2019-10-30	LN	CandianiStefano	Hanno espulso i curdi dai loro territori per inserirvi immigrati siriani di fede sunnita che erano in Turchia. A fronte di questo, ci domandiamo ancora una volta quale sia la politica estera del nostro Paese, ma non lo capiamo e non riusciamo a vederlo; non siamo solo noi a non vederlo dall'interno del Parlamento però, perché non ci riescono neppure gli altri Paesi, dato che non si accorgono della nostra azione di politica estera. Su questo occorre essere seri, ma sul punto lei è certamente molto debole, perché il nostro Governo è rappresentato in Europa da un Presidente del Consiglio come Conte, che deve leggere il «Financial Times» a seconda del giorno (se è pari va bene, se è dispari no).
2019-10-30	LN	CandianiStefano	Mentre dicevamo tutto questo, i suoi alleati di Governo continuavano ad insistere perché la Turchia entrasse nell'Unione europea, anzi per facilitarne il rapporto, nonostante quello sia un Paese illiberale, dove le repressioni nei confronti della stampa e della libertà d'opinione sono all'ordine del giorno. Questi oggi li avete al Governo con voi e li avete riportati, quelli del Partito Democratico: sono loro che andavano in Europa a perorare la Turchia come nuovo Paese aderente all'Unione. Non fate di nuovo quest'errore, simile al civettare con i cinesi, pensando che possano venire a investire in Italia, perché interessa loro solo attraversarla. Dobbiamo essere in grado di far rappresentare l'Italia da un Ministro degli affari esteri che sappia che l'interesse degli italiani non può certamente essere secondo a quello dei francesi, dei tedeschi, degli olandesi o dei lussemburghesi.
2019-10-30	LN	CandianiStefano	Mi raccomando però, signor Ministro: stia attento ai consiglieri che la circondano, perché è indubbio che sulla Turchia e sui rapporti con la Siria si stia giocando una partita ben più ampia di quanto purtroppo appaia nei telegiornali e in televisione. Tutto ciò non sarebbe potuto accadere, se non ci fosse stato un preventivo check-okay da parte delle cosiddette superpotenze. Abbiamo visto poi concludersi nei giorni scorsi la storia di al-Baghdadi e questo dice che evidentemente il discorso e il disegno erano molto più ampi. Sono anni che la Lega dice che la Turchia non c'entra nulla con l'Europa.
2019-10-30	LN	CandianiStefano	Signor Ministro, questa è una situazione della quale l'Europa deve profondamente vergognarsi. Aver taciuto ed essere rimasti silenti rispetto all'eccidio che è stato fatto nei confronti dei curdi non ha alcuna giustificazione. Prima ha usato l'espressione «ingegneria etnica»: quello che stanno facendo oggi è sostituzione etnica, altro che ingegneria.
2019-10-30	LN	CandianiStefano	dove però continua ad esserci un'azione politica che con la Turchia civetta. Vede, ministro Di Maio, l'Europa ha finanziato non con milioni ma con miliardi di euro la Turchia: dal 2000 ammontano a 30 miliardi di euro i finanziamenti dati dalla Banca europea degli investimenti, e dal 2002 a 10 miliardi. Non stiamo parlando di quelli dati per gestire i confini, cosa sulla quale la Lega è sempre stata contraria.
2019-10-30	LN	VescoviManuel	Il loro Ministro degli affari esteri vuole a tutti i costi dire che per la Turchia è importante entrare in Europa: sì, per loro, ma per noi no. Ebbene, Di Maio ha detto di no a questo. Ha detto di no alla nostra risoluzione che, al punto 2, chiede la sospensione dei fondi dell'Unione europea alla Turchia: stop soldi alla Turchia. Vediamo a cos'altro dice di no. Dice di no al punto 3: controllo dei flussi migratori.
2019-10-30	LN	VescoviManuel	Primo punto: no al processo dell'adesione della Turchia all'Europa. Non ha i nostri valori, se ne stia fuori.
2019-10-30	LN	VescoviManuel	Signor Presidente, ci fa molto dispiacere vedere i banchi del Governo tutti vuoti; addirittura il Sottosegretario parla, i Ministri sono assenti, così come il ministro Di Maio, che ad agosto ha voluto a tutti i costi questo Ministero, come i bambini con il giocattolo. PRESIDENTE. Senatore, per favore, lasci i banchi del Governo e permetta al rappresentante del Governo di ascoltare il collega che sta intervenendo. VESCOVI (L-SP-PSd'Az). Grazie, Presidente. Hanno già deciso. Hanno già detto che voteranno contro la nostra risoluzione, ma io la spiegherò, perché si devono prendere la responsabilità del loro voto contrario. Ognuno di noi decide il proprio destino, ma il Governo decide il destino di un Paese, di una Nazione, di un popolo, ma soprattutto dei valori di quel popolo. Resto allora veramente basito nel constatarne, di nuovo, l'assenza. Ma vediamo i fatti, vediamo che cosa è successo. La Turchia invade la Siria: si chiama guerra. Vi sono omicidi, delle persone vengono uccise. Vediamo cos'è la Turchia, che nega il riconoscimento del genocidio armeno: la Turchia oggi ancora non riconosce il genocidio armeno. Ma che cos'ha avuto la Turchia dall'Unione europea e dall'Europa? Pensate, 30 miliardi di euro di finanziamento dalla Banca centrale europea, 10 miliardi di fondi preadesione. Ma di cosa stiamo parlando? Sentite i miliardi che ha ricevuto la Turchia: 6 miliardi ultimamente, per favorire la Turchia rispetto agli immigrati che stanno entrando sul suo territorio. Qual è la posizione della Turchia su Cipro? La Turchia non riconosce Cipro. Vediamo cosa è successo nel 2018, con atti veramente repressivi all'interno della loro Nazione nei confronti di chi la pensa in modo diverso da chi è oggi al comando. Questo è un mondo che non ci appartiene, che è distante dai nostri valori, un mondo veramente distante dai valori dell'Italia, ma, direi di più, dell'Europa. Come hanno evidenziato altri colleghi in Aula, l'Europa è divisa, ma l'Italia non deve esserlo: l'Italia deve essere unita sui valori, per condannare quello che oggi sta facendo la Turchia. Dobbiamo essere uniti!
2019-10-30	M5S	FerraraGianluca	L'aggressione per procura alla Siria ha provocato milioni di profughi; secondo alcune stime, circa 5 milioni di essi sono scappati, aumentando ancora di più il carico sui Paesi limitrofi come Libano, Giordania, Turchia e Unione europea. Non a caso, con un accordo discutibile si è deciso di elargire ben 6 miliardi di euro al presidente Erdogan per prendersi carico di 3 milioni di siriani. Nei giorni scorsi il Presidente turco ha minacciato rappresaglie verso l'Europa, riaprendo il flusso di profughi siriani verso le frontiere dell'Unione europea. Questo è inaccettabile e noi non vogliamo assolutamente accettare ricatti.
2019-10-30	M5S	MarilottiGianni	Ma non c'è solo la Rete. L'autorità Agcom ha condannato il preoccupante acuirsi, nelle trasmissioni televisive, del ricorso ad espressioni di discriminazione nei confronti di categorie o gruppi di persone in ragione del loro particolare status economico-sociale, della loro appartenenza etnica, del loro orientamento sessuale o del loro credo religioso. Già nel 2014 è stata aperta la campagna nazionale «No hate speech», con la messa in onda, anche sulle reti della Rai, di spot televisivi e radiofonici che si inseriscono all'interno dell'omonimo progetto internazionale, promosso dal Consiglio d'Europa come forma di tutela dei diritti umani di fronte a fenomeni di odio e di intolleranza. Anche un gruppo di editori ha promosso recentemente la campagna «Anche le parole possono uccidere», per indicare il pericolo del linguaggio violento e offensivo. Nonostante questi sforzi, il fenomeno è purtroppo ancora in crescita. È una sfida del nostro sistema educativo. Bisogna avere il coraggio di investire risorse affinché i nostri bambini e i nostri ragazzi imparino a disciplinare i propri naturali impulsi in un ambiente accogliente, in grado di offrire stimoli, che li inducano a vivere i valori della convivenza, vista non come appiattimento o rinuncia ai propri valori di riferimento, ma come arricchimento nell'incontro con l'altro e con la diversità. Credo che il Parlamento debba occuparsi di questi temi. Per questo, a nome del Gruppo MoVimento 5 Stelle, dichiaro il convinto voto a favore della mozione di maggioranza per l'istituzione di una Commissione straordinaria per il contrasto dei fenomeni di intolleranza, razzismo, antisemitismo e istigazione all'odio e alla violenza.
2019-10-30	PD	AlfieriAlessandro	Va bene allora il lavoro insieme ad altri partner per chiedere che venga rispettato il cessate il fuoco, che si lavori per la stabilizzazione dell'area e venga rispettata la non belligeranza. Penso che questo si debba provare a costruire dentro le sedi internazionali, a partire dalle Nazioni Unite, che sono in crisi sul versante della costruzione di progetti di mantenimento della pace. Penso che questa sia una iniziativa che l'Italia può prendere, perché della dimensione multilaterale ha fatto una caratteristica della propria politica estera: è una riflessione su come, seguendo il modello di altre realtà, una forza di interposizione possa andare a inserirsi al confine tra Turchia e Siria in maniera stabile. Mi rendo conto della complessità del teatro turco-siriano, dove si confrontano attori come la Russia e l'Iran, con cui non è facile trovare accordi e con i quali, com'è stato ricordato prima, ha contato più il processo di Astana delle nostre riunioni all'interno della NATO. Un'iniziativa innovativa da questo punto di vista, però, penso sia importante, perché quell'area va stabilizzata per le tensioni che ci sono e dato che non ha mai riconosciuto pienamente i confini: da quando sono stati tracciati, dopo il 1918, con gli accordi Sykes-Picot, di fatto le tensioni fra i diversi gruppi etnici e religiosi si muovono a prescindere dai confini materiali e formali. Ne dobbiamo prendere atto, quindi va presa in considerazione una risposta della comunità internazionale all'altezza di quella sfida. Lo stesso vale per il rispetto delle zone di sicurezza, dove dobbiamo garantire i corridoi umanitari per l'emergenza: in quei territori operano anche nostre organizzazioni non governative, che svolgono un lavoro straordinario. Il terzo punto ha a che fare con la sicurezza anche dell'Europa e del nostro Paese. Signor Ministro, mi rivolgo a lei: una riflessione va fatta sul versante del controllo, non solo dei prigionieri, ma anche dei familiari che sono ad Ain Issa e Al Hol. Lo ricordava prima il senatore Romani e anche la senatrice Bonino ha ripreso la questione. Il punto, che non abbiamo inserito all'interno della nostra proposta di risoluzione, dei foreign fighters, in particolare europei, è un tema che va affrontato. Penso vada affrontato all'interno della NATO e non possiamo farlo solo emotivamente. Mi rendo conto che il tema di portare questi combattenti all'interno di carceri o prigioni europee possa in qualche modo impattare sull'opinione pubblica, ma guardiamolo dal punto di vista del controllo della sicurezza e della lotta al terrorismo islamico. Poter avere prigionieri da cui trarre informazioni decisive per la lotta non solo all'ISIS, ma all'internazionale del terrore di matrice islamica, penso sia una riflessione che va fatta, nei consessi opportuni. Infine, vorrei condividere una riflessione su come l'Italia pensa di affrontare il suo ruolo nelle organizzazioni internazionali principali che hanno a che fare con questa crisi, segnatamente la NATO e l'Unione europea. All'interno dell'Unione Europea, dobbiamo fare due riflessioni. Ha detto giustamente che undici Paesi hanno deciso di bloccare la vendita di armi, tra i quali ci siamo anche noi, e che due addirittura stanno pensando di bloccare anche i contratti precedenti (valuterete, immagino con UAMA, Unità per le autorizzazioni dei materiali di armamento, quali contratti sia possibile bloccare e quali no, per non andare incontro a iniziative legali). Già in questo racconto, però, si evince come l'Europa vada in ordine sparso. Non si poteva fare diversamente, meno male che abbiamo spinto molti Paesi ad andare in quella direzione. Secondo una riflessione che abbiamo avviato col presidente Conte, che sottopongo anche a lei e che condivido con i colleghi, forse è venuto il momento di abbandonare l'idea e di superare il tabù dell'Europa a 28 sui temi di politica estera. Dobbiamo superare l'idea dell'unanimità: lavoriamo per uno zoccolo duro e un'Europa davvero convinta che alcune scelte di politica estera debbano essere prese all'unanimità, perché, se non parliamo con una voce sola in quei teatri, non conteremo mai e la situazione sarà anche in futuro quella raccontata dal senatore Romani. Vogliamo contare di più nel Medio Oriente e per la stabilizzazione del Mediterraneo. Solo come Italia non ce la facciamo, ma possiamo farcela se l'Unione europea conta. In politica commerciale abbiamo strappato accordi importanti perché essa è comunitaria: allo stesso modo, se lo diventasse anche la politica estera - almeno fra Paesi che ci credono - potremmo farcela. Lo dico perché questo vale per uno dei cambiamenti che ha impresso questo Governo, ossia il tentativo di superare Dublino e - da La Valletta in poi - di aprire un ragionamento sul Mediterraneo centrale. Questo è l'altro grande tema. Riusciamo ad affrontare il futuro della gestione dei flussi migratori, se spostiamo l'attenzione verso il Sud e il Mediterraneo centrale. Lo abbiamo fatto all'interno della NATO, quando abbiamo detto che non c'erano solo il fronte Est e la minaccia della Russia nella competizione con l'Europa e con gli Stati Uniti, ma che esistevano anche un fronte Sud, e i temi del Mediterraneo, della stabilità, della lotta al terrorismo di matrice islamica, dell'embargo nei confronti delle armi e del petrolio e quello della gestione dei flussi migratori. Abbiamo spostato l'attenzione, rafforzando il comando Sud. Penso che, in maniera analoga, vada spostata l'attenzione sul fronte Sud all'interno delle strategie e delle politiche dell'Unione europea: vale per i soldi e per il tema della cooperazione allo sviluppo, per la gestione dei flussi migratori, per il superamento di Dublino e per un accordo con geometrie variabili sulla questione della redistribuzione obbligatoria dei rifugiati. Nel 2019 abbiamo staccato due assegni, rispettivamente da due e un miliardo, per la gestione dei campi dei rifugiati in Turchia. Abbiamo stanziato, signor Ministro, solo 500 milioni, a livello europeo, per andare a rafforzare il trust fund per l'Africa. La sfida epocale per affrontare la gestione dei flussi migratori e pensare ad una politica di cooperazione e sviluppo per l'Africa passa anche da questo. All'interno dell'Unione europea e della NATO, una nuova strategia per spostare l'attenzione verso il Mediterraneo è decisiva per il futuro della nostra politica estera. Quando si parla di Turchia, si parla anche di questo: altrimenti, ci limitiamo a scaldare le coscienze e ad accompagnare un moto di indignazione che sale dalle opinioni pubbliche europee, perfetto; rischiamo però che sia solo un modo per assolvere la nostra coscienza. Chi siede in questa sede non può rispondere solo all'esigenza di placare l'emotività delle nostre opinioni pubbliche, ma ha il dovere di prendere decisioni che permettano alla politica estera italiana ed europea di essere protagonista di teatri per noi fondamentali, cioè quelli del Mediterraneo e del Medio Oriente.
2019-10-30	PD	ZandaLuigi	La seconda domanda che dobbiamo farci riguarda la pressoché totale mancanza di peso politico dell'Europa e, quindi, anche dell'Italia, nella soluzione della grande crisi internazionale di cui stiamo dibattendo. La domanda giusta è stata posta oggi dal senatore Romani: quale ruolo vuole svolgere l'Italia? Lo ha chiesto il senatore Romani, ma lo hanno domandato anche la senatrice Bonino e i senatori Casini e Alfieri. Non è questa la sede per riprendere il tema, peraltro fondamentale e centrale, del deficit di unità politica dell'Europa, del grave danno che ci viene dai nazionalismi, dal continuo distinguo, dalla costante precedenza data agli interessi di ciascuno sugli interessi di tutti. Oggi è comparsa però nel nostro vocabolario una parola che dopo il 1945 pensavamo che non avremmo più usato: la parola guerra. Forse l'anno nero per l'Europa è stato il 1954, quando la Francia, al solito, bloccò il progetto di una difesa europea che con grande lungimiranza gli altri Paesi fondatori, tra cui l'Italia, sostenevano. Il punto è che senza strumenti, anche militari, di sostegno alla pace, la pace non sarà mai sicura. Dal 1954 ad oggi sono passati sessantacinque anni, il mondo, gli equilibri e i rapporti di forza sono cambiati e certo non a favore dell'Europa. L'invasione turca dalla Siria, le violenze del confronto tra tutti i Paesi del quadrante mediorientale, la nuova guerra mondiale a pezzi, la denuncia dei trattati di non proliferazione delle armi nucleari, ci dicono che è arrivato il momento di rimettere all'ordine del giorno un completo sistema di difesa europea, non per fare la guerra a qualcuno, ma per l'autorevolezza dell'Europa, per dare un peso alla nostra voce. Dico con molta semplicità al ministro Di Maio - che è andato via, ma avrà modo certamente di leggere il resoconto completo della seduta - di voler volare alto e di farsi portatore di una battaglia forte per sviluppare il processo di unità politica dell'Europa, a partire proprio dalla creazione di una forza militare europea, che oggi non è più soltanto uno dei tanti settori da sviluppare in direzione dell'unità, ma è purtroppo una urgente e vitale necessità per il futuro dell'Europa.
2019-10-30	PD	ZandaLuigi	Signor Presidente, dico subito che i senatori del Partito Democratico approvano la posizione del Governo italiano sull'aggressione della Turchia al Nord-Est del territorio siriano e ringraziano molto il ministro Di Maio per la ricca esposizione dei fatti con la quale oggi ci ha informato e ancor di più per la sua replica, politicamente più interessante. Se avevamo bisogno di altre conferme della denuncia di Papa Francesco sulla nuova guerra mondiale a pezzi che sta insanguinando il pianeta, è proprio la guerra in Siria a darcela. L'ultimo atto di questa vasta guerra, cioè l'invasione della Siria da parte del presidente Erdoğan, è stato reso possibile dalla decisione di Trump di ritirare le sue truppe dal Nord della Siria, così lasciando campo libero all'esercito turco e alle sue milizie criminali; difficile pensare che il ritiro e la successiva invasione non siano stati in qualche modo concordati. Questa è la verità, perché, senza il sostanziale lasciapassare degli Stati Uniti, la Turchia non si sarebbe certamente mossa. Le conseguenze dell'offensiva della Turchia in Siria sono note: stragi di civili e militari curdi, distruzione di decine di villaggi, assoluta insicurezza delle strade, impossibilità delle comunicazioni nel Nord-Est della Siria e, soprattutto, la prospettiva della spartizione di quel territorio tra la Turchia e la Siria, con la regia della Russia. Oggi noi, sentito il ministro Di Maio, siamo qui per cercare di interpretare politicamente fatti così gravi, comprenderne le implicazioni internazionali, inquadrarli nei possibili futuri scenari e, infine, per esprimere un'opinione sulla posizione del Governo italiano. Ho già detto di approvare la posizione del nostro Governo e a breve questo giudizio positivo sarà confermato dal voto dei senatori del PD in favore della proposta di risoluzione della maggioranza. Adesso mi preme tentare di allargare l'orizzonte e cercare di dar conto del senso geopolitico di quanto sta accadendo in Siria, come seguito della rivolta del popolo siriano contro la durezza del regime di Assad. Un tempo la letteratura mondiale chiamava "grande gioco" l'intreccio di guerre, rivolte, colpi di stato, sfide economiche di potenza, fatti di spionaggio e attentati sanguinosi che determinavano le rotture e le ricomposizioni degli equilibri nel quadrante di terre, straordinarie per storia, per cultura e per tradizioni secolari, che dalla Siria e dal Libano vanno verso il Pakistan e l'India, verso l'Iran e l'Arabia Saudita, verso l'Iraq e la Giordania, sino al territorio di quello che oggi è lo Stato di Israele. Da quando è iniziato questo grande gioco, cioè dall'Ottocento ad oggi, sono passati due secoli e nel mondo i rischi per la pace si sono moltiplicati. Tutti sappiamo quante, quali e quanto pericolose siano le tensioni in quel quadrante del mondo. Ma i rischi sono visibili ad occhio nudo nell'intero pianeta, non solo osservando la dinamica di quelle che noi chiamiamo riduttivamente guerre commerciali, ma pensando alle guerre vere e ai rischi militari. La Corea del Nord e l'Ucraina sono i due casi macroscopici, ma la verità è che oggi la guerra mondiale a pezzi, come la chiama Papa Francesco, vede in corso nel mondo una cinquantina di guerre locali e di focolai di guerra, mentre le Nazioni che posseggono la bomba atomica sono ormai una decina e non tutte danno sufficienti garanzie. Ebbene, nonostante il rischio che si scatenino guerre abbia dimensioni planetarie, la regione del pianeta dove maggiori sono le possibilità che gli equilibri militari ed economici si alterino sino a innescare scontri diretti tra le grandi potenze è proprio il territorio del grande gioco, che - lo ripeto - ha oggi un epicentro proprio in Siria. La Siria e la vasta Regione che la circonda sono troppo contigue all'Europa e all'Italia, troppo vicine ed hanno troppi interessi comuni con noi per non destare la nostra preoccupazione e per ben interrogarci su tutto quello che doveva essere fatto o non è stato fatto, chiedendoci in primo luogo se siamo uno degli attori o solo dei semplici spettatori degli eventi internazionali di quell'area. La prima domanda che dobbiamo porci riguarda il popolo curdo. Non solo l'Europa, ma il mondo intero deve ricordarsi che nessuna pace può essere duratura quando si basa sul tradimento e sull'umiliazione di un intero popolo. In questo caso sull'umiliazione e sul tradimento del popolo curdo.
2019-10-30	PD	ZandaLuigi	Trump e l'Occidente hanno sollecitato e goduto del determinante aiuto dei valorosi soldati curdi nella lotta all'ISIS. Moltissimi di loro sono morti per la sicurezza dell'Occidente, ma quando Erdogan ha voluto invadere il Nord-Est della Siria con l'obiettivo di distruggere il progetto politico curdo in Rojava, Trump ha ordinato ai suoi uomini di andarsene e lasciar fare alla Turchia, incurante del patto con i curdi e del gran numero degli jihadisti europei sinora custoditi nelle prigioni curde e ormai prossimi alla liberazione per poi spargersi in Occidente e probabilmente, viste le loro origini, in Europa. Incurante dell'emergere, che chiamerei sfacciato, degli interessi russi nel Mediterraneo.  L'Italia e l'Europa debbono sentire la loro responsabilità e non abbandonare i curdi. Credo che oggi questo debba essere il primo impegno che l'Italia e l'Europa debbano prendere: sostenere in tutte le sedi la causa curda e richiedere con tutti gli strumenti diplomatici a loro disposizione alla Turchia e alla Siria il rispetto assoluto dei diritti umani di un popolo per il quale oggi potrebbe non essere esagerato temere una vera e propria pulizia etnica. Stiamo attenti, perché questo non è soltanto un imperativo morale, ma un dovere politico e nel nostro interesse.
2019-10-31	FdI	RautiIsabella	Signor Presidente, cari colleghi, voglio ricordare a quest'Assemblea che il 9 novembre 1989 cadeva il Muro di Berlino, costruito - ricordo anche questo - il 13 agosto 1961. Si tratta, quindi, di una storia di ventotto anni di un muro che divise in due la Germania Est dalla Germania Ovest. Il 9 novembre 1989 il Governo della Germania orientale decise di aprire il confine alla Germania occidentale; così si chiudevano appunto ventotto anni di divisione. Si vede in quella caduta anche la caduta del comunismo. La recente desegretazione di alcuni archivi della NATO e anche quanto contenuto in quelli già pubblici della CIA restituiscono testimonianze molto interessanti, talune anche strazianti, di quello che ha comportato la divisione in due della Germania. Il Muro quindi ha sempre rappresentato un monumento della memoria, ha sempre rappresentato e continua a essere il simbolo della divisione e dell'oppressione del regime comunista, della divisione in due non solo della Germania, ma di tutta l'Europa. Il Muro causò anche, oltre lo strazio della divisione, talune morti; è stato calcolato che oltre 140 tedeschi sono rimasti uccisi nel tentativo di valicare quel confine tra l'Ovest e l'Est e che altre centinaia sono morti indirettamente per la stessa causa. Il Muro cadeva finalmente sotto i colpi della voglia di libertà del popolo dell'Est. E allora l'Europa del 9 novembre divenne libera e capace di decidere del proprio destino e dei propri popoli. Concludo, caro Presidente, dicendo che questa data a nostro avviso dovrebbe essere ricordata in apertura di una seduta del Senato, affinché il trentennale venga condiviso e celebrato; non si tratta infatti della memoria di alcuni o di pochi, ma della memoria di tutti, collettiva e condivisa. Ci vorrebbero delle iniziative istituzionali importanti per celebrare questa ricorrenza. Fratelli d'Italia farà le sue iniziative su tutto il territorio nazionale, ma non si tratta di iniziative di una parte: devono essere iniziative istituzionali e condivise, per celebrare questo trentennale dal grande significato.
2019-11-05	FdI	UrsoAdolfo	Signor Presidente, l'argomento in questione è estremamente serio e importante, anzitutto perché riguarda un grande impianto siderurgico - il più grande d'Europa - e la più grande azienda del Mezzogiorno. Il tema è inoltre estremamente serio e importante perché la siderurgia è il cuore dell'industria italiana. Se in Italia si è sviluppata una filiera metalmeccanica competitiva a livello globale, che per altro esprime la prima voce dell'economia e dell' export italiano, è perché essa si è potuta sorreggere sull'industria siderurgica italiana che era la prima in Europa. Ove chiudesse l'ex Ilva di Taranto, non chiuderebbe soltanto un'impresa che, in quella zona del Sud, dà lavoro a oltre 10.000 persone e alle loro famiglie e alle filiere dell'indotto, ma si determinerebbero un impatto negativo su altri impianti siderurgici italiani - penso a quello di Novi Ligure - nonché un colpo mortale per buona parte dell'industria metalmeccanica italiana. Per questo motivo è così importante salvaguardare quello stabilimento e la filiera produttiva che sta a valle. Proprio per questo motivo, pochi giorni fa, avevamo sollevato la questione in quest'Assemblea, chiedendo espressamente ai senatori - in modo specifico a quelli del Partito Democratico - di non avallare il ricatto strumentale di una parte del Gruppo MoVimento 5 Stelle, tanto più a fronte di un provvedimento che era nato nel precedente Governo, salvo intese - espressione ne era il ministro del lavoro e delle politiche sociali, nonché dello sviluppo economico Di Maio - per poi essere avallato dal successivo Governo e, quindi, dall'Assemblea. In quel momento avevamo chiesto ed evidenziato l'importanza di mantenere quel mini scudo che era stato elaborato e concordato con l'azienda. Avevamo inoltre evidenziato come l'azienda avrebbe potuto cogliere l'occasione e la giustificazione per tornare indietro sui suoi passi e rinunciare all'investimento. Peraltro, tutti sanno in quest'Aula, soprattutto chi studia cultura industriale, che l'azienda indiana aveva pensato di realizzare quell'investimento in alternativa ad altri gruppi, sempre indiani, perché le aziende siderurgiche italiane fanno gola ai magnati della siderurgia indiana, nella loro competizione - potrei dire guerra - all'interno del loro stesso Paese per la conquista del mercato europeo, a cominciare dalla produzione italiana. Come tutti sanno, negli ultimi mesi si è combattuta una guerra in Italia tra chi voleva accaparrarsi l'industria di Terni, chi voleva accaparrarsi la Lucchini e chi voleva accaparrarsi l'Ilva. In quella competizione i partner internazionali hanno due alternative: comprare uno stabilimento per produrre o comprare uno stabilimento per chiuderlo. Il gruppo ArcelorMittal aveva scelto di comprare lo stabilimento per produrre. Ma allo stesso gruppo va bene anche che lo stabilimento chiuda, perché è un modo per eliminare un concorrente. Come sanno tutti coloro che studiano la globalizzazione dei fenomeni industriali, quando si vuole comprare qualcosa - mi riferisco per esempio al gruppo Whirlpool, che è oggetto dello stesso decreto-legge - lo si fa o per acquisire un sito produttivo e rendersi più potenti o per evitare che quel sito produttivo venga comprato dai concorrenti; quindi è meglio comprarlo, per evitare che lo facciano i concorrenti. Talvolta lo si compra - mi riferisco anche al caso Whirlpool - per chiudere lo stabilimento, favorendo gli stabilimenti che lo stesso gruppo ha in altri Paesi. Siamo caduti nella trappola degli indiani per quanto riguarda l'Ilva di Taranto. Di chi è la responsabilità? È di tanti, verosimilmente oggi nello stesso Governo Conte. Noi crediamo che sia doveroso - lo hanno chiesto ieri per primi i Capigruppo del mio Gruppo Fratelli d'Italia, Lollobrigida alla Camera e Ciriani al Senato - che Conte riferisca in Aula subito, con una comunicazione che le permetta di esprimersi e di dare un indirizzo di politica industriale sul provvedimento in questione e su quella azienda, che riguarda l'intera industria italiana e non deve essere derubricato a incidente di percorso, perché non lo è. Esso è il frutto di una mancata cultura industriale o, meglio, di una cultura contro l'industria che pervade larghe parti di questo Parlamento e della maggioranza e pregiudica l'interesse nazionale, lo sviluppo economico e quindi anche l'occupazione, e non solo nel Mezzogiorno. Il chiarimento è assolutamente necessario: deve essere fatto dal Presidente del Consiglio in quest'Aula e con un dibattito che porti a una conclusione e, quindi, a un voto da parte dell'Assemblea. Io credo che questo sia dirimente - non uso le parole a caso - per la salvaguardia della stessa maggioranza e dello stesso Governo. Noi aspettiamo che Conte, con un briciolo di responsabilità, venga qui in Aula a dirci come mai ha sottovalutato quanto è accaduto due settimane fa, a fronte di quello che noi avevamo detto in quest'Aula e che chiunque sappia leggere le cronache di questo Paese aveva previsto sarebbe accaduto. C'è una colpevole responsabilità del Governo nell'accedere a un ricatto ideologico, bruciando su di esso l'interesse nazionale, che in questo campo è più evidente che mai.
2019-11-05	PD	MarcucciAndrea	Signor Presidente, la ringrazio per aver convocato la Conferenza dei Capigruppo, nella quale abbiamo potuto affrontare questo tema, che era stato sollevato dal Partito Democratico con la richiesta scritta, che le abbiamo inviato nella giornata odierna, di richiedere la presenza del presidente Conte in Assemblea, per riferire su una vicenda così importante per tutto il Paese, per la nostra economia e forse anche per l'Europa intera. Ovviamente si parla non solo di economia, ma anche di salute dei nostri cittadini, quindi il tema è molto delicato. Tutte le forze politiche presenti in Parlamento si sono dimostrate sensibili e, quindi, l'occasione mi è ghiotta per rivolgere a tutti noi un appello di responsabilità: non si può scherzare sulla pelle dei cittadini di Taranto; non si può scherzare sulla pelle dei lavoratori dell'ex Ilva. Sono temi talmente delicati e importanti, che riguardano migliaia di famiglie, che credo sia come minimo dovuta la serietà. Proprio perché la serietà ci sta guidando, noi abbiamo chiesto al presidente Conte di venire a riferire in Aula, perché la situazione è grave e deve essere affrontata. Il presidente Conte non può venire questa settimana, ma siamo felici che venga il ministro Patuanelli, che - lo ricordo - è il Ministro che ha deciso di accogliere in quest'Aula l'ordine del giorno a mia prima firma, sottoscritto da tutti i Capigruppo di maggioranza, che aveva proprio l'obiettivo di garantire l'impegno del Governo, con - io credo - il supporto di tutto il Parlamento, affinché quell'attività produttiva potesse essere risanata in termini ambientali e continuare a produrre acciaio, importante e strategico per il nostro Paese. Ben vengano, quindi, il calendario comunicato e l'impegno di Patuanelli. Rimane ferma, signor Presidente, la nostra richiesta che venga in Assemblea il presidente Conte, nei tempi e nei modi che lui stesso deciderà. Il Parlamento ha la necessità, su una questione così rilevante, di essere costantemente e adeguatamente informato e di assumere i provvedimenti, anche normativi, necessari affinché gli impegni presenti in quell'ordine giorno siano mantenuti e gli obiettivi siano raggiunti. Mi fa piacere che il presidente Romeo abbia deciso un'azione di rivisitazione critica del proprio operato politico, anche rispetto alle sue decisioni del recente passato e ai suoi voti espressi in quest'Aula.
2019-11-06	LN	CentinaioGianMarco	In seconda istanza, è vero, nessuno dice che siamo stati noi a far partire le esportazioni, ma molto semplicemente, in un momento di crisi economica, nel momento in cui si sono messe le sanzioni alla Russia e tutta una serie di Stati a livello europeo ha chiuso ai prodotti italiani, il prodotto italiano ha continuato a crescere, e non grazie al ministro Centinaio o a questo Parlamento o a quel Governo, ma grazie alle imprese italiane che vanno in Europa.
2019-11-06	LN	CentinaioGianMarco	Infatti, la prima cosa che ci hanno detto in Europa quando siamo arrivati è stata che gli italiani sono poco corretti nei confronti dell'Europa; è stato grazie a noi, quindi, perché altrimenti la legge sulle etichettature sarebbe andata a ramengo.
2019-11-06	LN	CentinaioGianMarco	Signor Presidente, intervengo semplicemente per rispondere. Nessuno sta dicendo che in quattordici mesi abbiamo rivoluzionato e migliorato il mondo, però vogliamo ricordare che, sulla questione delle etichettature, se non fosse stato per il Governo precedente, in Europa ci avrebbero mandati in infrazione, visto e considerato che il precedente ministro Martina si era dimenticato di comunicarlo all'Europa.
2019-11-06	LN	VallardiGianpaolo	, ma da questa Europa, che ci è tiranna, visto che su di noi, come agricoltori, ricadono le colpe di qualcun altro.
2019-11-06	LN	VallardiGianpaolo	Anche i cambiamenti climatici sono un bel problema: sono convinto che l'agricoltura sia una parte della soluzione per quanto riguarda sia le colpe sia le soluzioni nei cambiamenti climatici; servono però risorse e investimenti per la bonifica, per quanto riguarda le grandi precipitazioni, che sempre più frequentemente arrivano, ma soprattutto anche per l'irrigazione. I cambiamenti climatici producono problemi di irrigazione e l'Italia purtroppo è a Sud d'Europa, per cui sta subendo più di altri le conseguenze di tali cambiamenti. Credo che il ministro Bellanova, ma anche tutta questa compagine, da destra a sinistra, e tutti noi dobbiamo essere forti e attenti, soprattutto in fase di contrattazione della PAC, perché lì non tira assolutamente una bella aria per quanto riguarda i trasferimenti verso l'Italia.
2019-11-06	M5S	AbateRosaSilvana	Non solo, questo decreto-legge sulla riorganizzazione dei Ministeri porta in dote un altro importante trasloco: quello delle competenze sul commercio internazionale e sulla mondializzazione del sistema Paese dal Ministero dello sviluppo economico al Ministero degli affari esteri. La missione consta di due programmi di spesa: in primo luogo, la politica commerciale in ambito internazionale e, in secondo luogo, il sostegno all'internazionalizzazione delle imprese e promozione del made in Italy. Beni culturali, agricoltura, turismo e made in Italy sono quattro tra i termini e le locuzioni che descrivono l'essenza del nostro Paese e che ne toccano il cuore. Ferma restando l'opportunità di istituire un Ministero ad hoc per il turismo, come previsto anche nel nostro programma, il ritorno del turismo al MIBAC ha una sua logica condivisibile. Certamente il turismo comprende anche i percorsi enogastronomici, percorsi importanti, pieni di storia e di cultura. Per citarne alcuni: la strada dei Castelli Romani, l'itinerario enogastronomico che va da Castel Sant'Angelo ad Amatrice, il percorso della Sila, luogo dove si respira l'aria più pura d'Europa, costellato di paesini che custodiscono opere d'arte e scorci meravigliosi, il percorso delle Langhe e quant'altro. Un percorso enogastronomico è un viaggio alla scoperta di un territorio, attraverso il quale il turista può far esperienza della cultura locale e acquisire il vero senso del luogo. Questo stretto legame tra enogastronomia, cultura e turismo viene confermato anche dall'Organizzazione mondiale del turismo. La ricchezza, la varietà, il forte radicamento territoriale e la tradizione sono elementi identitari del nostro patrimonio enogastronomico, storico e culturale. Ma siamo in Italia, per fortuna siamo in Italia, la meravigliosa Italia, la Nazione dell'arte. Continua inarrestabile la crescita del turismo nelle città d'arte. Anche il 2018 si è chiuso con un aumento dei visitatori, sostenuto soprattutto dagli arrivi nella città eterna, Roma, seguita dalle presenze nella città di Matera, capitale della cultura 2019. In conclusione, condividiamo questo ritorno, dopo un solo anno, del turismo al Ministero dei beni culturali, perché l'Italia detiene il 70 per cento del patrimonio culturale e artistico mondiale e per questo motivo riteniamo che la sede naturale in cui gestire questo prezioso patrimonio non possa che essere il Ministero dei beni culturali. Come membro della Commissione agricoltura, però, non posso non chiedere al Ministro di tenere in grande considerazione i percorsi naturalistici ed enogastronomici che rappresentano, allo stesso modo, la nostra storia, oltre che uno dei motivi più importanti per i quali i turisti vengono a visitare il nostro meraviglioso Paese.
2019-11-06	M5S	MantovaniMariaLaura	Riportare il turismo tra le competenze del Ministero che si occupa di cultura, in altri termini, appare un passaggio politico lineare considerata non solo l'elevata mole di beni o luoghi culturali sui quali il paesaggio italiano può contare, ma testimonia altresì la volontà di questo Governo e di questa maggioranza di investire molto su questo settore. L'investimento sulla cultura, del resto, non solo è doveroso ma fa crescere il Paese, aiuta l' export ed è così collegato alle strategie della politica promozionale con l'estero, materia quest'ultima favorita anche dall'operato delle camere di commercio italiane all'estero, sulle quali continua a vigilare il Ministero dello sviluppo economico, in seguito all'approvazione dell'emendamento 2.1000 approvato ieri in Commissione. Nate e sviluppatesi come punto di raccolta delle comunità d'affari italiane, le camere di commercio italiane all'estero si sono poi consolidate nel tempo fino a rappresentare un volano davvero importante per l'internazionalizzazione delle imprese italiane. Infine, aver messo tutte le politiche del commercio estero sotto il Ministero degli affari esteri consentirà al nostro Paese di porre in essere un'azione più efficace ed efficiente soprattutto nella tutela del made in Italy nel mondo. Parliamo delle eccellenze dei nostri imprenditori in campi come l'enogastronomia, la meccanica, la farmaceutica. Come ha riferito recentemente il Ministro degli affari esteri, i nostri ambasciatori ogni giorno, con la propria rete delle ambasciate e dei consolati, promuovono a livello internazionale queste peculiarità del nostro Paese. L' export italiano è aumentato anche in questi mesi in cui in Europa la situazione non è delle migliori, con l'economia della Germania che non sta andando bene. Ma non basta: per fronteggiare le difficoltà esistenti bisogna guardare fuori dall'Europa: all'Est del mondo, al Medio Oriente, ma anche ai Paesi africani con economie fiorenti o che si stanno sviluppando. Le misure previste in questo provvedimento consentono tali sviluppi.
2019-11-07	FI	AimiEnrico	La situazione nazionale, ma anche quella internazionale, è aggravata oggi dalla presenza di due elementi di novità coi quali dobbiamo fare i conti: il primo è la tecnologia 5G e l'altro è rappresentato dai big data. Noi dobbiamo tenere in considerazione il fatto che si tratta di elementi di vantaggio e di sviluppo, ma possono diventare anche di criticità per i nostri dati sensibili. Ieri in 1ᵃ Commissione, dove sono stato invitato da alcuni componenti perché, pur non facendone parte, ero interessato all'argomento, si è parlato lungamente di ciò che sta accadendo. Vorrei ricordare che gli attacchi cibernetici, che comportano dei disastri non solamente perché vengono sottratti dati personali, ma anche dati estremamente importanti come quelli militari, hanno riguardato almeno per un quarto, cioè il 24,9 per cento, gli Stati Uniti d'America, per il 9,1 per cento la Cina, per il 5 per cento la Russia e allo stesso tempo anche il Brasile, per il 4 per cento la Germania. L'Italia non è non è stata esente da questo tipo di attacchi, quindi siamo di fronte a una situazione di estremo pericolo che dobbiamo valutare con grande serietà. L'Italia non può quindi prescindere da una concreta difesa, attraverso l'individuazione di un perimetro di sicurezza nazionale. Un tempo l'attore preminente nei conflitti, quando la politica aveva esaurito le sue parole e le carte bollate della diplomazia avevano finito la propria funzione, era la forza; oggi le nazioni sono rafforzate e fortificate dall'ottenimento di dati importanti, strategici, economici e - lo ripeto ancora una volta - militari, per questo abbiamo la necessità di approntare una difesa di questo tipo. Mi permetto di ricordare, infine, che dobbiamo dotarci di difese immunitarie efficaci sotto questo profilo, contro la penetrazione di multinazionali straniere che hanno le proprie radici anche in regimi illiberali. Proprio in questo momento, in cui anche a livello planetario assistiamo alla sfida globale tra due grandi superpotenze, gli Stati Uniti e la Cina, è compito nostro effettuare una scelta. Non possiamo rimanere nel girone degli ignavi, non possiamo rimanere tra color che son sospesi; dobbiamo scegliere da che parte stare e noi lo abbiamo fatto: quella della libertà. Noi siamo con l'Europa, anche se può non piacere nel suo complesso; un'Europa che può essere migliorabile, emendabile, ma siamo eurocritici e non euroscettici. Siamo all'interno della NATO e dobbiamo proteggerla, con le responsabilità che essa stessa comporta, anche di carattere militare. Noi siamo dunque dalla parte della democrazia e soprattutto della libertà e abbiamo fatto la nostra scelta di campo decisiva una volta per tutte. Credo che queste siano le ragioni per le quali è importante dotarci di queste difese. Spiegherà meglio il collega che interverrà in dichiarazione di voto quali sono le criticità che abbiamo osservato nel provvedimento in esame, soprattutto alla luce di alcuni nostri emendamenti importanti, che non sono stati accolti. Queste sono le ragioni per le quali, signor Presidente, ritengo che il Gruppo Forza Italia abbia fatto il proprio dovere anche su questo argomento nell'interesse dell'Italia e degli italiani
2019-11-07	FI	CausinAndrea	Signor Presidente, la giornata di oggi rappresenta un ricordo sicuramente istituzionale, ma anche personale: avevo diciotto anni e il crollo del Muro di Berlino l'ho visto, come molti, alla televisione e forse senza quelle categorie politiche di lettura che potrei avere oggi dopo anni di attività e di esperienza politica. Ho un ricordo vivido di quella notte in cui pacificamente i cittadini di Berlino iniziarono a circolare liberamente da una parte dall'altra, quasi per incanto, perché anch'io avevo studiato a scuola che il mondo era diviso a metà e che da quel Muro non si poteva passare. In modo pacifico, in un clima di festa e stappando le bottiglie, i cittadini di Berlino iniziarono ad aprire delle brecce nel Muro con dei picconi e dei martelli fortuna. Le lastre andavano giù sotto lo sguardo attonito delle terribili guardie della Repubblica Democratica dell'Est (tra l'altro io, come tanti altri, non ho mai capito perché avesse l'aggettivo «democratica»). Cadeva il simbolo fisico della divisione tra Est e Ovest, tra i Paesi liberi e democratici del blocco atlantico e i Paesi della cortina di ferro. Quella notte rappresenta simbolicamente la riunificazione di una città simbolo, che paradossalmente era stata anche la capitale del nazifascismo europeo, la riunificazione di un popolo drammaticamente e artificialmente diviso, l'inizio del percorso dell'unificazione dell'Europa che conosciamo oggi, ma soprattutto l'inizio della fine dell'ultima delle ideologie totalitarie che hanno insanguinato e oppresso l'Europa del XX secolo. Rappresenta l'inizio della caduta del totalitarismo comunista in Europa: in poco tempo il vento della democrazia e della libertà soffiò su tutta l'Europa dell'Est. In Polonia, Cecoslovacchia, Romania, Ungheria, fino ad arrivare all'Unione delle Repubbliche socialiste sovietiche, caddero questi regimi. Il regime oppressivo della Repubblica Democratica tedesca è stato senza dubbio sconfitto dalla storia, dal desiderio di libertà delle persone, dalla capacità - lo hanno ricordato anche prima dei colleghi - dalla determinazione e dalla deterrenza militare, voluta pervicacemente da un Presidente illuminato, che voglio ricordare, come Ronald Reagan, che mise in prima fila la NATO e gli Stati Uniti in questa battaglia. Cadde soprattutto per la capacità di Giovanni Paolo II, un pontefice illuminato che seppe accendere le coscienze individuali e dei popoli sul dramma del totalitarismo comunista dei Paesi dell'Est, portando un messaggio di libertà e mondialità che la chiesa non aveva mai saputo e avuto il coraggio di dare prima. La notte del 9 novembre 1989 rappresenta, perciò, la fine di una stagione in cui il mondo era diviso a metà. Oggi è giusto ricordare tutte le persone che hanno combattuto per la libertà e per la caduta di quel Muro, in modo particolare le oltre 150 persone che hanno perso la vita e tutti coloro che sono stati oppressi da questa folle ideologia totalitaria. Oggi dobbiamo ricordare soprattutto che vivere in un'Europa libera, democratica e dove si può circolare liberamente, anche dal punto di vista economico, non è scontato. È un ricordo vivido e bello. Abbiamo soprattutto la consapevolezza che oggi, grazie a quel gesto simbolico della caduta del muro, possiamo vivere in un'Europa libera, pacifica e sicura.
2019-11-07	FI	DamianiDario	E questo lo si può fare con la manovra finanziaria. Quindi la nostra mozione prevede anche questo e soprattutto che il polo strategico industriale di Taranto e di tutta la nostra Nazione sia e continui ad essere il più importante d'Europa.
2019-11-07	FI	TiraboschiMariaVirginia	Sappiamo che l'Italia è leader in Europa nel riciclo, a differenza di altri Paesi che preferiscono bruciare o avviare i rifiuti in discarica, ma non ci sono sufficienti impianti di selezione, di rigenerazione, di trattamento e di recupero energetico, che sarebbero necessari sia per raggiungere il 65 per cento del riciclo che richiede l'Unione europea, sia per scendere sotto il 10 per cento di smaltimento in discarica. Per conseguire questi obiettivi, che sono indicati dall'Unione europea, sarebbero necessari degli investimenti importanti, nuovi impianti per il riciclo di rifiuti organici per almeno 2,3 milioni di tonnellate all'anno e nuovi impianti di incenerimento per smaltire circa 1,7 milioni di tonnellate in più all'anno, 53 nuovi impianti di gestione anaerobica e almeno 4 impianti di incenerimento: uno in Campania di dimensioni più o meno uguali a quelle di Acerra, uno equivalente in Sicilia, uno di media grandezza nella zona del Centro del nostro Paese e uno in Sardegna. È evidente, tutti lo comprendiamo, che senza gli impianti si rischia di ricorrere più del dovuto alle discariche. Il Nord dell'Italia sappiamo che ha dei parametri discretamente accettabili, in sostanziale pareggio tra i rifiuti prodotti e la capacità di trattarli; il Centro è a meno del 16 per cento e il Sud a meno del 27 per cento. In Italia, se tralasciamo la Lombardia e il Friuli-Venezia Giulia, il divario tra i rifiuti e gli impianti risulta essere negativo un po' dappertutto: dal -3 per cento del Veneto al -50 per cento della Sicilia (dato preoccupante), passando per il -8 per cento del Piemonte e il -21 per cento della Liguria. Alla luce di questi dati, che non sono certo confortanti, le chiediamo quali siano gli investimenti volti a sostenere una strategia di medio-lungo periodo - ci rendiamo conto che non è che dall'oggi al domani si cambia tutto - sulla quale il nostro Paese sta registrando un fortissimo ritardo (e di questo dobbiamo essere consapevoli). Una strategia che punti alla prevenzione e al riuso ma, al tempo stesso, sostenga anche un nuovo corso industriale che serva ad avviare questa economia circolare. PRESIDENTE. Concluda, senatrice. TIRABOSCHI (FI-BP). Poi, sul fronte della transizione energetica da fonti fossili ad energie rinnovabili, chiediamo quali siano le misure volte a sostenere gli investimenti affinché anche i fondi di investimento, che sono consapevoli dell'elevato costo che deve essere sostenuto per estrarre fonti fossili, investano in energie rinnovabili spostando una porzione dei loro flussi di cassa per sostenere questi investimenti. PRESIDENTE. Il ministro dell'ambiente e della tutela del territorio e del mare, generale Costa, ha facoltà di rispondere all'interrogazione testé illustrata, per tre minuti.
2019-11-07	FI	TiraboschiMariaVirginia	Signor Presidente, colleghi, la materia è veramente molto complicata. Credo siano necessarie competenze non solo tecnologiche, ma che abbracciano un po' tutta la società reale. L'ha detto bene prima la collega Binetti. Non possiamo pensare che il digitale sia una disciplina a sé: il digitale rappresenta - lo dico al collega che mi ha preceduto - la quinta rivoluzione industriale (perché siamo oltre Internet , che rappresentava la quarta rivoluzione industriale) e un nuovo ecosistema mondiale. Oggi sentiamo parlare tanto di clima e di ambiente. Secondo voi, il clima e l'ambiente possono essere affrontati come temi globali da un singolo Stato? Assolutamente no. Cerco di semplificare, perché è complesso dirlo con i termini (che peraltro non mi appartengono perché non sono un tecnico), la stessa cosa si può dire sul digitale. È un ecosistema mondiale, che ibrida analogico e digitale e questa ibridazione è un processo complessissimo, che va certamente governato dalla politica. Il decreto-legge in esame è sicuramente un primo passo importante e necessario, per definire il perimetro nazionale della sicurezza cibernetica. Si tratta di un passo fondamentale, al quale l'Italia è ahimè arrivata - questo va altresì detto - con un ritardo di dieci anni rispetto ad altri Paesi, come la Francia, la Germania, il Regno Unito e all'Olanda. Invito quindi questo ramo del Parlamento e tutti noi colleghi ad osservare chi è più avanti di noi. In particolare, con riferimento all'organo denominato Centro di valutazione e certificazione nazionale (CVCN), che fa capo al Presidente del Consiglio dei ministri, invito ad osservare l'organizzazione e il modello tedesco, per cui sono state investite importanti risorse umane e finanziarie: stiamo infatti parlando di un dipartimento, all'interno del quale lavorano circa 300 persone. Noi stiamo partendo in una maniera un po' flebile, per quel che riguarda il CVCN, che pure svolgerà un ruolo cruciale e fondamentale per mettere in equilibrio i due piatti della bilancia, ovvero l'aspetto della sicurezza nazionale, che va certamente salvaguardato, e quello della competitività e dello sviluppo del nostro Paese in un sistema globale. Nel CVCN - ahimè - abbiamo infatti investito poche risorse: mi pare che siano previste solo 77 persone e vorrei anche dire che il loro stipendio sarà abbastanza basso, perché si parte da un minimo di 32.000 euro, ad un massimo di 40.000 euro. Si tratta di figure professionali altamente specializzate, che necessitano di un percorso formativo e di training e non vorrei che l'Italia affrontasse tale incombenza solo per qualche anno, con riferimento a queste risorse umane, per poi lasciarle scappare verso Paesi in cui possono essere pagate di più. Si tratta infatti di figure professionali dotate di skill e competenze, che non sono diffuse nel nostro Paese. A tal proposito vorrei aprire anche un'altra parentesi, relativa all'alfabetizzazione digitale, perché oggi il vero problema degli attacchi cibernetici non è tanto la tecnologia, ma è la collettività: siamo noi cittadini, noi esseri umani, che spesso non conosciamo i rischi della tecnologia. Sarebbe quindi estremamente importante, necessario ed indispensabile, che nel Paese venga affrontato un programma di investimento e di alfabetizzazione digitale. So che la TIM sta facendo molto in tal senso e ha avviato un programma in 108 Comuni italiani, che durerà due anni e sul quale sono state investite risorse importanti, proprio per avvicinare la comunità italiana alle tecnologie e ai servizi digitali. Passiamo dunque ad affrontare, molto sinteticamente, le principali problematiche del testo in esame. Innanzi tutto dobbiamo essere consapevoli che il percorso è estremamente complicato per l'Italia, non solo per i dieci anni di ritardo, ma anche perché va investito ancora molto in tal senso e spero che le prossime leggi di bilancio prevedano delle poste allocate specificamente per questa partita. Dobbiamo però essere anche consapevoli che per raggiungere il livello di sicurezza informatica degli altri Paesi ci vuole veramente molto. Apro una parentesi, esprimendo un mio personale pensiero: credo che la Francia si stia candidando, per l'Europa, a seguire la partita della sicurezza cibernetica. Questo fa riflettere sul fatto che il tema va portato certamente a livello europeo. Noi abbiamo fatto questo primo passo, ma dobbiamo cercare di capire che cosa stanno facendo i tedeschi sotto il profilo organizzativo (quelli sono una macchina da guerra per quanto riguarda l'organizzazione) e che cosa stanno facendo i francesi, dall'altra parte, per candidarsi a gestire questa partita che è estremamente importante. Ritornando a una problematicità che riguarda il ritardo che stiamo scontando, non possiamo metterci le fette di salame davanti agli occhi. Cerco di dirlo in termini misurati: le criticità connesse alla sicurezza informatica, cari colleghi, rappresentano una questione - questo va detto - irrisolvibile. A me ogni tanto viene in mente che, per difendersi dalla globalizzazione, nei vari Stati del mondo hanno tirato su muri, come la Grande muraglia o la linea Maginot. Poi hanno superato anche i muri, questi muri incredibili che dovevano difendere gli Stati dai rischi della globalizzazione. Guardate che nella rete non ci sono muri. Posso cercare di mettere una barriera, ma - lasciatemelo dire - questa può essere bypassata. È un altro punto che pongo all'attenzione della riflessione politica. Sulla cultura digitale - come ho già detto - bisogna assolutamente investire. Vi è poi un altro punto: essendo questo ecosistema digitale e questa infrastruttura fondamentale per la competitività del Paese, dobbiamo cercare di trovare un punto di contatto che passa anche attraverso un rapporto di collaborazione, stima e fiducia tra lo Stato, che deve governare questa partita importantissima, e gli operatori dei servizi essenziali (OSE). Questa collaborazione non passa solo attraverso la definizione delle sanzioni, che certamente devono essere contenute in un provvedimento legislativo, ma anche attraverso una collaborazione estremamente serrata e stretta. L'ultima riflessione è proprio sulle competenze che il nostro Paese non ha e che dobbiamo, alla velocità della luce, cercare di formare, perché altrimenti saremo sempre schiavi di qualcun altro. Alcuni colleghi che mi hanno preceduto l'hanno già detto, vorrei però ribadire che l'Italia deve giocare questa partita dentro l'Europa, ma cercando di stare a testa alta e di portare ai tavoli delle trattative il pezzo di questo nuovo paradigma industriale sul quale gioca la sua partita. L'ho detto prima: la Francia - pare - la vuole giocare sulla cybersicurezza, vediamo noi su che cos'altro possiamo giocarla.
2019-11-07	FdI	LaRussaIgnazio	In questo discorso questo uomo di Stato dice testualmente: «Ci sono molte persone al mondo che non comprendono, o non sanno, quale sia il grande problema tra il mondo libero e il mondo comunista. Fateli venire a Berlino! Ci sono alcuni che dicono che il comunismo è l'onda del futuro. Fateli venire a Berlino! Ci sono alcuni che dicono che, in Europa e da altre parti, possiamo lavorare con i comunisti. Fateli venire a Berlino! E ci sono anche quei pochi che dicono che è vero che il comunismo è un sistema maligno, ma ci permette di fare progressi economici. Lasst sie nach Berlin kommen ! Fateli venire a Berlino! [..] Tutti gli uomini liberi, ovunque essi vivano, sono cittadini di Berlino, e quindi, come uomo libero, sono orgoglioso di dire: Ich bin ein Berliner ! Sono un berlinese!» Jonh Fitzgerald Kennedy.
2019-11-07	FdI	LaRussaIgnazio	Signor Presidente, desidero anzitutto ringraziare la senatrice Rauti per aver chiesto che il Senato ricordasse il trentennale della caduta del Muro di Berlino. Il 9 novembre di trent'anni fa cadeva il Muro di Berlino e veniva riaperta la circolazione tra il mondo libero e il mondo comunista, cessando così una divisione imposta da quel sistema politico. Se leggiamo oggi Wikipedia (non voglio usare parole mie), vi è scritto che il nome ufficiale del Muro di Berlino (in tedesco Berliner Mauer ) è Antifaschistischer Schutzwall, che tradotto in italiano significa Barriera di protezione antifascista. Infatti, la ragione per cui era stato eretto, secondo i comunisti della Germania, era quella di proteggere il mondo comunista da assalti dall'Ovest. Esso è stato considerato simbolo della cortina di ferro, linea di confine europea tra le zone controllate da Francia, Regno Unito e Stati Uniti e quella comunista durante la Guerra fredda. Trent'anni fa, sotto la spinta di un popolo che non accettava di essere sottoposto al giogo comunista, per spinta popolare venivano riaperta la frontiera e abbattuto il Muro. Trent'anni fa l'Europa ritornava a essere libera. Per questo motivo, la giornata del 9 di questo mese è stata dichiarata festa nazionale dal Parlamento, anche se nessuno lo ricorda, nelle scuole non se ne parla e anche in quest'Aula, in questo momento, c'è una grande disattenzione, assai diversa dal clima di altre commemorazioni e celebrazioni.
2019-11-07	FdI	UrsoAdolfo	(ore 17,26) ( Segue URSO). Le faccio un esempio significativo: quando il Paese stava deragliando sul treno ad alta velocità, l'industria nazionale stava deragliando sulle mancate decisioni sugli appalti e sul proseguimento del progetto dell'alta velocità. In quel caso il Governo, forse per la condizione che l'allora alleato leghista poneva nel tentativo di arginare le follie ideologiche del MoVimento 5 Stelle, giunse in Aula e chiese un voto all'Assemblea e quel voto emarginò i 5 Stelle, consentendo al Paese di non deragliare sul treno ad alta velocità. Lo stesso avreste dovuto fare oggi e potreste fare nei prossimi giorni, chiedendo un voto chiaro e netto su un indirizzo di politica industriale e su una scelta strategica fondamentale per il nostro Paese per ritrovarci, magari, insieme in quel voto, emarginando ancora i 5 Stelle. Peraltro nei due interventi degli eletti nel MoVimento 5 Stelle che ho appena ascoltato (eletti nel MoVimento 5 Stelle, ma non so a nome di chi parlassero) c'è stata quasi soddisfazione per il profilarsi della chiusura dell'Ilva, esattamente il contrario di quello che hanno detto il Partito Democratico e lei, ministro Patuanelli, in quest'Aula. Chi parla per i 5 Stelle e quante voci ha il MoVimento 5 stelle? Per questo, se volete, noi siamo disponibili a un voto di unità nazionale in Parlamento sulla questione che riguarda la dignità e la sopravvivenza delle industrie del nostro Paese. Infatti, tutti noi sappiamo che l'industria italiana si regge nella sua competitività globale sulla produzione siderurgica nazionale: se l'Italia ha avuto un'industria metalmeccanica, automobilistica, di elettrodomestici e una cantieristica competitiva nel mondo, l'ha avuta perché qualcuno saggiamente ha voluto che il Paese investisse in tempi utili nell'industria siderurgica. Ciò a cui abbiamo assistito nei mesi e negli anni scorsi e che noi abbiamo denunciato purtroppo è accaduto, perché - e la sua ricostruzione, Ministro, non analizza questa vicenda - negli anni e nei mesi scorsi in questo Paese si è combattuta una guerra tra le multinazionali indiane che tendono a realizzare un sistema monopolistico nella produzione siderurgica sulla pelle dell'industria siderurgica italiana che era la prima in Europa. Infatti le tre grandi multinazionali indiane si sono combattute per avere gli stabilimenti dell'Ilva, di Terni e di Piombino, per poi, una volta avuto questo o aver chiuso gli stabilimenti, fare azione di dumping siderurgico mondiale e far uscire fuori dalla competitività globale l'industria italiana ed europea. Questa è la colpevole responsabilità dei Governi di sinistra, prima, e del secondo Governo Conte, dopo, nell'aver sottovalutato la guerra economica che si sta combattendo sulla pelle della tecnologia, della scienza, dell'industria italiana in questi mesi su questo territorio. Quanto sono costati gli anni di amministrazione straordinaria? Sino ad oggi sono costati 3,3 miliardi di euro; peraltro, anni nei quali si è fermato il piano ambientale, sono aumentate le morti sul lavoro e 2.000 persone erano già in cassa integrazione. Poi è arrivata la multinazionale indiana, o meglio franco-indiana, e la situazione sembrava assestarsi su un piano che - è inutile nascondercelo - si basava anche sul presupposto dello scudo penale. Signor Ministro, lei legge i giornali come fanno innanzitutto i colleghi 5 Stelle e come faccio io; il giorno stesso in cui accadde quello che accadde, qui in quest'Aula noi lo denunciammo dicendo di non fornire un alibi alla multinazionale indiana. Certo, probabilmente si sentiva rinchiusa, come chiusa a chiave in un'abitazione, ma voi cosa avete fatto? La multinazionale voleva fuggire da quell'abitazione, da quell'industria, ma voi le avete fornito la chiave con cui è potuta fuggire dalla casa in cui era rinchiusa. Quella chiave è stata l'abrogazione folle e scellerata dello scudo o del mini scudo penale, dopo che voi stessi l'avevate introdotto. Il ministro Lezzi quando era in carica ha votato in quella direzione, salvo poi pentirsene una volta aver perso il Ministero, per ripicca per tale perdita. Io avrei apprezzato se in quell'occasione Barbara Lezzi si fosse dimessa da Ministro, come fece un certo Sergio Mattarella quando non condivise le decisioni che il Governo stava prendendo sul cosiddetto decreto Mammì. Io avrei apprezzato Barbara Lezzi perché avrebbe dimostrato senso e dignità politica, ma non dopo aver cambiato posizione una volta perso il Ministero ed essendo passata tra quanti hanno chiesto di abrogare lo scudo che lo stesso Governo aveva posto in essere e che poi era stato ribadito dal secondo governo Conte. Vi è quindi assolutamente una responsabilità nell'aver fornito un alibi alla multinazionale indiana. Qual è la prospettiva? Quella da lei indicata in questa sede di andare al tribunale internazionale? Qual è la prospettiva? Quella indicata dai suoi colleghi di Gruppo in questa sede proponendo di lasciar chiudere l'Ilva? È quella, enunciata ieri sera da Conte, di presentare un altro provvedimento sullo scudo penale, salvo leggere che Di Maio si è opposto ferocemente perché non tiene i suoi? Qual è la prospettiva? Quella che Conte ha illustrato al Capo dello Stato poco fa? Conte è stato ricevuto dal Presidente della Repubblica. Ci rendiamo conto di cosa significa? Tutti sanno cosa significa. Il Paese non è deragliato sulla TAV, ma sta rischiando di deragliare sull'Ilva. La chiusura dell'Ilva è per noi un triplice dramma, è la Caporetto dell'industria italiana. Bisogna rendersene conto e dirlo in quest'Aula e reagire di conseguenza, come si reagì alla disfatta di Caporetto. Chiudere l'Ilva significa sicuramente chiudere l'impianto siderurgico europeo più competitivo. I gruppi indiani avevano due strategie: appropriarsi dell'Ilva, che era comunque l'industria più competitiva, o chiuderla. Sono riusciti nella strategia per loro meno costosa: chiudere l'Ilva e stabilire, quindi, il loro monopolio produttivo anche in Italia e in Europa. Avevamo la possibilità, certo: non si è fatto.
2019-11-07	FdI	UrsoAdolfo	Il provvedimento, in maniera un po' confusa, completa un iter iniziato il 7 giugno dell'anno scorso - data che non cito a caso - quando, come primo atto del Governo Conte I, fu deciso di applicare la golden power sulla Retelit, argomento di cronaca di questi giorni e ovviamente anche di polemiche politiche. Il primo provvedimento del Governo, il giorno dopo aver giurato, quando ancora il Presidente del Consiglio era in viaggio istituzionale all'estero, è stato l'applicazione della golden power. La cito perché fa parte di questo provvedimento e nel Governo Conte I prima e nel Governo Conte II poi la golden power - o meglio, l'esercizio e la legislazione ad essa inerenti - è più volte modificata in maniera confusa e abborracciata. E quando viene modificata in maniera evidente sul piano politico (e mi rivolgo a quest'Assemblea)? Con il decreto-legge emanato in maniera affrettata, quando il Presidente del Partito comunista cinese - che è anche Presidente dello Stato cinese - giunge in Italia per firmare gli accordi sulla Via della seta. In quel momento - e non a caso - vengono estese la golden power - poi riproposta in questo provvedimento - alla tecnologia 5G e soprattutto la possibilità d'intervento sulle acquisizioni societarie - cioè sulla composizione delle aziende, come fatto con Retelit - che, non a caso, viene estesa anche agli strumenti e ai sistemi, cioè alla tecnologia che verrebbe utilizzata. Anche questo Governo Conte II nasce peraltro con un provvedimento preso in occasione del suo primo Consiglio dei Ministri, inerente proprio alla golden power e al perimetro di sicurezza nazionale, cioè il provvedimento di cui oggi parliamo. Perché ritengo che esso sia non solo importante, ma fondamentale (e lo ribadisco a quest'Assemblea)? Perché interconnette tre questioni (in quanto l'una potrebbe inficiare l'altra): lo sviluppo tecnologico (del digitale e quindi della sicurezza digitale); la competitività globale; la sovranità e la sicurezza nazionale. Siamo in presenza di una quarta rivoluzione industriale. Ricordo che le rivoluzioni industriali hanno modificato negli ultimi secoli gli assetti globali e la gerarchia delle Nazioni. La prima rivoluzione globale del 1784 pone Londra capitale del mondo: in quel periodo venne sviluppata la macchina a vapore; da lì nasce il marxismo, il capitalismo e quant'altro ancora. La seconda rivoluzione globale sul piano industriale risale al 1870 ed io la localizzerei - spero siate d'accordo - a Boston, laddove viene individuata la catena di montaggio, che sposta gli assetti planetari. La capitale del mondo non è più Londra o comunque una città dell'Europa, ma si sposta a Boston e, quindi, negli Stati Uniti. Chi, per esempio, ha visitato il distretto della Riviera del Brenta sa che cosa significa perché tale distretto nasce quando un veneto emigrato a Boston scopre che la catena di montaggio si può applicare anche alle calzature. Nasce così la prima azienda a catena di montaggio nel distretto della Riviera del Brenta. La terza rivoluzione industriale è quella informatica. Si tratta di una rivoluzione dell'intelligenza e dell'automazione. Ricordo all'amico Maurizio Gasparri che in quegli anni scrivemmo il libro «L'età dell'intelligenza», prevedendo il crollo del sistema comunista come conseguenza della rivoluzione informatica, come poi avvenne. La rivoluzione informatica, ponendo infatti l'accento sull'Occidente, l'automazione e lo sviluppo economico, ha portato al crollo del sistema comunista. Con questi esempi sulle tre precedenti rivoluzioni industriali voglio dirvi che siamo affrontando una rivoluzione industriale, quella digitale, che potrebbe comportare il crollo dell'Occidente e la prevalenza dell'Oriente, di qui il conflitto, che si è misurato e si misura innanzitutto in questo Paese, tra l'Oriente e l'Occidente per il controllo dei 5G e quindi della sovranità dei dati, ma anche perché l'Italia, inevitabilmente essendo lo sbocco finale della Via della seta, è di conseguenza la nuova frontiera tra Oriente e Occidente. Noi siamo al centro di questa "faglia sismica" e, di conseguenza, il Governo tempestivamente e in maniera affrettata interviene durante la visita del presidente Xi Jinping per fare un decreto-legge sulla golden power, tentare di mettere in sicurezza il 5G e quindi soddisfare non le esigenze dell'alleato americano, ma le esigenze dell'Occidente per preservare la cultura dei diritti civili da noi conquistata rispetto alla Cina comunista e all'Oriente. Il vice ministro Di Maio, che si è scoperto Ministro degli affari esteri, in visita a Pechino qualche giorno fa, si è detto soddisfatto per la realizzazione del golden power sul 5G. Siamo quindi di fronte alla quarta rivoluzione industriale il cui prezzo in ballo concerne la nostra libertà, i nostri diritti civili, le libertà religiose, la cultura della persona, che non è soltanto un numero, come lo è nella Cina comunista, ma ha tutta la sua sfera di diritti che ne rappresentano la dimensione plurale: persona in quanto esprime la sua libertà sulla privacy, sulla politica, la sua libertà religiosa ed economica. L'evoluzione della nostra civiltà classica giudaico-romana viene cioè minacciata da chi potrebbe esercitare il potere digitale per realizzare, in qualche misura, un nuovo dominio mondiale. Ciò è tanto vero che dal 2015 in poi, cioè dall'era Xi in poi, in Cina sono avvenute diverse modifiche legislative tutte rivolte all'obiettivo secondo il quale ogni cittadino e ogni azienda cinese - scandisco le parole ogni cittadino e ogni azienda cinese - hanno il dovere di fornire informazioni e di prestare servizio alla sicurezza nazionale ove fosse chiamato a farlo e, quindi, a fornire i dati di cui viene a conoscenza. Questo è il problema che stiamo affrontando in queste ore - temo - nella disattenzione del dibattito politico nazionale. Come affronta il problema il provvedimento al nostro esame, giunto finalmente in Assemblea dopo un anno e mezzo di travaglio convulso? Ancora convulso, lo dico al Governo, perché ci è voluto un anno e mezzo per un parto davvero lungo, a cui anche il Comitato parlamentare per la sicurezza della Repubblica, di cui faccio parte, ha dato evidentemente il suo contributo. Non è intervenuta a caso, infatti, l'indagine conoscitiva attivata dall'allora presidente Guerini, sul sistema di telecomunicazioni del Paese che riguarda principalmente la sicurezza nazionale. Bene, il provvedimento giunge oggi in quest'Aula e si ripresenta un emendamento che di fatto - lo voglio dire con estrema onestà - è costruito per dare un potere al Ministero dell'interno dopo che il Ministero della difesa lo aveva ottenuto nel passaggio alla Camera. Ebbene, c'è stata una "gelosia" tra Ministeri e, a causa di questa gelosia intervenuta nel frattempo, si presenta un altro emendamento che riporterà il provvedimento alla Camera, mentre nel frattempo soffiano venti di crisi che scuotono maggioranza e Governo. Presidente, non so quanto tempo ho ancora a disposizione ma voglio dire che riteniamo questo provvedimento fondamentale, ancorché realizzato in modo confuso, pasticciato e non consapevole perché la maggioranza, e soprattutto il partito di maggioranza relativa, il MoVimento 5 Stelle, non è consapevole di quanto fondamentale sia questo provvedimento per lo sviluppo della sicurezza nazionale. Noi però ci asterremo su questo provvedimento (fermo restando che lo dirà meglio di me la senatrice Petrenga): interverremo nelle altre sedi perché, pur ritenendolo fondamentale, esso è fatto in maniera abborracciata, come dimostra anche l'emendamento che qui presentate, che costringerà a un altro passaggio parlamentare. Questo è ciò che volevamo dire nella consapevolezza piena di quello che il Paese si sta giocando in questi mesi: non la sua sovranità, ma la sovranità dell'Occidente.
2019-11-07	LN	ArrigoniPaolo	Non si deve procedere in questo modo. Il recepimento delle direttive, caro Ministro, la prego, deve essere fatto in tempi congrui. Per esempio, sulla plastica monouso l'Europa ci dice che la scadenza è al 2021: non facciamo il passo più lungo della gamba. La informo che ieri abbiamo depositato un'interrogazione parlamentare sul fatto che l'introduzione sul mercato di plastiche cosiddette compostabili, non disciplinate da linee guida, sta determinando enormi problemi agli impianti di compostaggio, questione che le abbiamo esposto: i compostatori necessitano, da parte del suo Ministero, di precise risposte.
2019-11-07	M5S	GranatoBiancaLaura	Signor Presidente, onorevoli senatrici, onorevoli senatori, il 9 novembre si celebra il trentennale del Giorno della libertà, per ricordare l'abbattimento del muro di Berlino. Il Parlamento italiano, infatti, nel 2005 ha istituito la commemorazione annuale di quello che è considerato il simbolo di un passaggio epocale nella storia dell'Occidente contemporaneo. Fu la fine di un'epoca, di un mondo in cui due visioni diverse della società avevano materializzato la loro contrapposizione ideologica attraverso una barriera fisica, che rappresentava la Guerra fredda, che aveva separato materialmente cittadini della stessa nazione, uniti da valori, cultura, parentela, lingua, usi, costumi e tradizioni. Questo retaggio dell'odio, che generava sofferenza e rancore, è durato per ventotto anni e alla fine si è estinto sotto la spinta della coesione culturale e valoriale della cittadina berlinese, che aveva ormai da anni lasciato alle spalle le colpe del Terzo Reich. Non è la sconfitta di un'idea, è il passaggio epocale ad una nuova visione del mondo, che tende ad uniformarsi, è l'inizio della fine delle ideologie, che segna una fase di riformismo per tutti i partiti politici italiani, decretandone sostanzialmente l'estinzione progressiva. Da questa fase storica è uscito un solo vincitore: il pensiero unico di un mondo sostanzialmente globalizzato. Si tratta di corsi e ricorsi storici, vissuti nel mondo greco attraverso il passaggio dall'epoca di Sparta e Atene al periodo alessandrino, prima forma di globalizzazione del mondo occidentale e, nel mondo romano, nel passaggio dalle divisioni tra optimates e populares della tarda Repubblica all'Impero, che abbracciava dal Mar Nero al Marocco, dalla Britannia al Nord Africa, dalla Spagna all'area del Reno e del Danubio. Oggi, nel trentennale dell'inizio dell'abbattimento del muro di Berlino, la presenza consistente tra i banchi del Parlamento e del Governo italiano del MoVimento 5 Stelle, che costituisce il superamento dei partiti tradizionali e delle barriere ideologiche e che, volere o volare, sta segnando il passo del cambiamento anche negli altri schieramenti politici è emblematico di un bisogno, di un'esigenza avvertita dai cittadini di trovare nei valori di diritto, onestà, trasparenza, rispetto dell'ambiente e giustizia sociale quei punti di riferimento, che lentamente, in questi trent'anni in cui si è demolito un mondo, sono stati spazzati via dal berlusconismo prima e dal neoliberismo poi. È nata una nuova epoca, dalle ceneri dell'odio e dalle contrapposizioni di facciata dei partiti tradizionali odierni, che si limitano solo ad interpretare, con sensibilità diverse, il pensiero unico scandito dalle leggi del mercato. Si è avviato un nuovo rinascimento, che pone finalmente l'uomo al centro della politica e gli restituisce quei punti di riferimento, che erano spariti nel vuoto cosmico lasciato dalla progressiva scomparsa di più visioni della società, che soprattutto, dopo il passaggio alla moneta unica, avevano assunto ormai le connotazioni di stereotipi senza alcuna credibilità. Oggi i partiti tradizionali rappresentano, grazie a strumenti retorici sempre di più basso livello, la banalità dell'odio per l'inerme, ovvero l'ipocrisia delle cosiddette anime belle, come esecutori diversi di uno stesso spartito. Negli abbracci increduli e felici, nelle immagini di trent'anni fa al Checkpoint Charlie leggiamo il sollievo di un'umanità, che si ritrova nei suoi valori universali di solidarietà, di fratellanza e di giustizia. Le birre offerte gratuitamente dal proprietario del bar della frontiera ai cittadini della Germania tornata unita descrivono, con sollievo, il recupero del sentimento e della ragione persi al tavolo di Yalta, perché non esiste muro che mano umana possa erigere contro l'unità dei valori e della cultura di un popolo, che prima o poi non venga abbattuto e rimosso. A perenne ricordo della follia umana che lo ha eretto, oggi rimangono le croci dei cittadini, che hanno perso la vita nel tentativo di sorpassarlo, assassinati dalle guardie della frontiera, il Memoriale del Muro di Berlino e qualche tratto risparmiato alla demolizione, per non dimenticare. A noi che sediamo in quest'Aula i libri di geografia, disciplina che oggi ha perso autonomia e dignità nei curricoli scolastici, rappresentavano un mondo diverso, spaccato in due, come il calviniano Visconte dimezzato, Medardo di Terralba, per metà buono e desiderabile, per metà oscuro e temibile. Oggi che le nebbie della cortina di ferro si sono dissolte nell'abbraccio fraterno del popolo tedesco riunito, dopo trent'anni abbiamo una Germania che è risorta dalle sue ceneri per la seconda volta, nonostante due guerre mondiali perse e sanzioni pesanti pagate. Questa capacità di ripresa è frutto dell'operosità del suo popolo e di una consapevolezza e di una dignità civica che oggi le conferiscono un ruolo trainante in Europa. Celebrare la ricorrenza e la caduta del muro di Berlino è oggi festeggiare la nascita di una nuova cittadinanza, quella europea, con una sua identità culturale, che non è più quella che porta l' imprinting della cultura d'oltreoceano, né dei singoli Stati membri, ma è un insieme di valori e di culture, che convivono pacificamente, arricchendosi reciprocamente delle proprie diversità.
2019-11-07	M5S	LanziGabriele	Signor Presidente, intervengo oggi sul tema Ilva, argomento che ho anche citato puntualmente in occasione del voto sul decreto-legge su rider e crisi aziendali, testo nel quale, secondo molti benpensanti, ci sarebbe la pistola fumante di un fantomatico delitto o di un'azione scellerata che il Governo e la maggioranza avrebbero perpetrato. Ringrazio il ministro Patuanelli per l'impegno che sta mettendo quotidianamente per risolvere le tante problematiche afferenti al suo Ministero e su tutte le crisi industriali che purtroppo abbiamo nel nostro Paese. Oggi inizio il mio intervento in maniera pedante, ma si spera che tutti abbiamo trovato giovamento da una bacchettata in giovane età. La nostra Costituzione all'articolo 1 recita: «L'Italia è una Repubblica democratica fondata sul lavoro». All'articolo 4 continua: «La Repubblica riconosce a tutti i cittadini il diritto al lavoro e promuove le condizioni che rendano effettivo questo diritto», e basta, punto. Per chi dalle opposizioni urla e strepita su questa situazione, la nostra Carta costituzionale termina dopo quattro articoli e i nostri diritti di cittadini finiscono lì. Certamente parlare di etica o morale per queste persone è assolutamente fuori luogo, ma almeno leggete tutti gli articoli della nostra Costituzione. L'articolo 32 reca: «La Repubblica tutela la salute come fondamentale diritto dell'individuo e interesse della collettività». In questo giovedì 7 novembre 2019, quindi, persino una persona come me, che ha passato una vita nell'industria e ha ben presenti le questioni relative ad ogni aspetto gestionale e ogni problema che affronta chi porta avanti realtà industriali molto grandi, si deve mettere sul banco di scuola per ragionare sul testo costituzionale. Perché i nostri Padri costituenti riconobbero che la Repubblica è fondata sul lavoro e il diritto al lavoro, aggiungendo però l'aggettivo «fondamentale» solo quando si parla di salute? Non solo: aggiunsero che questo diritto fondamentale alla salute è interesse di tutta la collettività. Il lavoro, è vero, nobilita l'uomo come singola persona, ma questo afferisce alla sua sfera personale. Sapete cos'è successo fino ad oggi a Taranto? Un diritto costituzionale fondamentale e incomprimibile è stato subordinato ad ogni altro, e non lo si è fatto in maniera intermittente, ricordandosi ogni tanto che la gente di quella città moriva, ma in maniera esclusiva. Negli ultimi giorni c'è stato chi ha parlato di irresponsabilità o si è stracciato le vesti proponendo di andare a Canossa da ArcelorMittal per elemosinare un ripensamento. Finalmente abbiamo avuto chiarezza: la multinazionale meditava da tempo di svincolarsi dall'accordo con il Governo italiano e l'ha fatto alla prima occasione disponibile. Lo scudo penale, che giustamente abbiamo rimosso, non interessa a quest'azienda, che lo ha confermato subito dopo l'incontro avuto a Palazzo Chigi. L'intento è solo quello di licenziare, a fronte di un calo della domanda, senza dare seguito agli impegni presi. Ai colleghi dell'opposizione che in questi giorni su ogni provvedimento inseriscono emendamenti inammissibili su Ilva, chiederei un atteggiamento più maturo e meno propagandistico. Quindi smettiamola tutti di dare la colpa a questa maggioranza che per la prima volta ha deciso di prendere di petto l'emergenza ambientale di Taranto. Questa situazione emergenziale era già stata sanzionata a gennaio dalla sentenza della Corte europea dei diritti umani. Questa pronuncia, in riferimento alle tesi del Governo italiano sulla condizione di vittime degli abitanti di Taranto, cita testualmente «il Governo contesta la qualità di vittime dei ricorrenti e che le doglianze dei ricorrenti sono generiche e non fanno riferimento a situazioni particolari e che non forniscono alcun elemento fattuale a sostegno della tesi secondo cui gli interessati avrebbero concretamente subito un danno». Non so chi abbia elaborato questa tesi nella scorsa legislatura, ma c'è da mettersi le mani nei capelli dallo sconcerto e domandarsi se chi lo ha fatto ha agito in scienza e coscienza. Cosa avrebbe dovuto fare chi lotta ogni giorno per vedere rispettato il proprio diritto alla salute? Avrebbe dovuto portare gli ammalati qui in Parlamento o a Strasburgo? Forse sì, forse di fronte all'evidenza che già è tale in tutti gli studi medici che negli anni sono stati perfezionati, anche questi cultori dell'industrialismo a tutti i costi si sarebbero quantomeno tacitati. In tutta onestà, di fronte ad una situazione del genere, non poteva il Parlamento restare inerme e non intervenire in difesa degli abitanti di Taranto. Il Governo, chiamato a prendersi le proprie responsabilità, lo sta facendo con altissimo senso del dovere. Con una sensibilità di fronte ai più deboli, di fronte a chi perde la vita perché casa propria è in un'area inquinata, che evidentemente non hanno avuto i Governi che per decenni hanno governato il Paese. Ilva è un sito fondamentale per l'intero tessuto industriale italiano e per questo va difeso. Ma la mia idea di Paese non è quella di uno Stato che elemosina aiuti dai privati e piega le leggi per favorire speculazioni e lo spolpamento delle nostre ricchezze. Oggi sembra anacronistico parlare di nazionalizzazione; un sostantivo ormai vecchio, trapassato, ma quanto mai adatto alla situazione di Ilva: la più grande acciaieria d'Europa è il perno fondamentale attorno al quale strutturare tutto il nostro piano infrastrutturale di grandi opere. Non lasceremo che muoia, ma non lasceremo morire neanche chi per anni è stato dimenticato.
2019-11-07	M5S	ParagoneGianluigi	Penso che una siderurgia ecosostenibile - ci sono anche degli ampi esempi e uno è vicino, in Austria, a Linz - sia possibile. Lo diciamo anche a quell'Europa nel cui genoma c'è la Comunità europea del carbone e dell'acciaio (CECA). Il carbone lo possiamo superare, ma l'acciaio no; lo possiamo lavorare in condizioni migliori di quelle che cattivi imprenditori vorrebbero imporre.
2019-11-07	PD	DAlfonsoLuciano	La Regione Lombardia, credo anche a seguito degli utili dibattiti al tempo della Conferenza delle Regioni retta da Vasco Errani, pose nel 2012 il tema del piano regolatore del sottosuolo. Era un piano regolatore che voleva fare ordine tra le reti che armano e arredano il sottosuolo, che conducono normali erogazioni di servizi tradizionali (acqua, elettricità e quant'altro serve alla civiltà e al funzionamento delle città). Ma basterebbe il Piano regolatore del sottosuolo del 2012 della Regione Lombardia per metterci al riparo da aggressioni e penetrazioni per via informatica e cibernetica? Assolutamente no. E allora il legislatore fa ricorso alla risorsa normativa. Cosa dice la risorsa normativa? Semplifichiamo e rendiamolo comprensibile e dicibile anche per chi non fa parte di quest'Assemblea: la norma che stiamo votando contempla un approfondimento e un rafforzamento dell'attività istruttoria nel dire sì o no a chi vuole fare investimento informatico, telematico o di cibernetica nel suolo dell'Europa e nel suolo dell'Italia. Qual è lo strumento straordinario di questa procedura rafforzata istruttoria? Il veto. All'articolo 4- bis del decreto-legge istruito alla Camera compare l'istituto del veto. In un luogo di dialogica politica e di dialogica parlamentare si pone allora la seguente domanda: è il caso di prevedere il veto come istituto per mettere al sicuro il confine nazionale dell'Europa rispetto agli investimenti della tecnologia? Certo che sì, perché può accadere il contrario della crescita economica con un uso maldestro della tecnologia. Nel 1999 Massimo Cacciari e un altro bravo intellettuale esperto nel pensiero filosofico, Emanuele Severino, ragionarono chiedendosi se la tecnologia, spinta all'estremo, porti soltanto del bene o addirittura porti il suo contrario. Mi ricordo che Cacciari, con un ragionamento implacabile, mise in evidenza che la tecnologia deve conoscere dei limiti. Qui noi stabiliamo dei limiti laddove viene messa a rischio la sicurezza nazionale. C'è un'altra domanda: chi è che stabilirà il limite e il veto, se è a rischio la sicurezza nazionale? Palazzo Chigi, la Presidenza del Consiglio dei ministri, con una procedura che è connotata dall'avvertimento del momento eccezionale. Gianfranco Miglio (non so dove sedeva) di sicuro avrà parlato, nei suoi interventi, del valore del momento eccezionale quando entra in campo lo Stato. E il momento eccezionale di cui deve avere consapevolezza lo Stato chi è che lo svela? Palazzo Chigi. E in base a quale legge? In origine in base alla legge n. 400 del 1988, che venne pensata da un altro senatore illustre, Andrea Manzella (che di sicuro frequenta e conosce il mio collega Zanda). Manzella, nel riordino della Presidenza del Consiglio, precisò qual era il punto nevralgico dello Stato, laddove c'è il rischio, il pericolo. Ma anche Cossiga fece una riflessione: in caso di guerra, dove si attiva l'avvertimento? Noi abbiamo quindi una norma che razionalizza questo aspetto. E rispetto ad esso che può fare il Parlamento, se è serio? Sviluppare la sicurezza e la consapevolezza nell'attivazione dell'informativa. Questo c'è, perché la Commissione parlamentare competente viene informata a un ritmo periodico, ogni trenta giorni, così come c'è il Comitato interministeriale per la sicurezza della Repubblica. Dentro questa cornice, allora - e mi avvio alla conclusione - serviva questa legge? Questa è la domanda di fondo; se fossimo in un colloquio tra privati la definiremmo la «domanda etica». Serviva questa norma? Certo che sì. Serviva in questo momento? Certo che sì, perché ci sono operatori internazionali nelle lontananze che possono mettere a rischio la sicurezza nazionale. Dentro questa cornice, allora, invito a votare sì (anche se a fare la dichiarazione di voto sarà il senatore Collina, più competente di me anche sul piano tecnologico). Serve però anche trovare un punto di convergenza, come dovrebbero fare i Parlamenti tutte le volte che si parla di sicurezza nazionale. Certo, il Muro di Berlino non ci avrebbe aiutato, in questo caso, a garantire la sicurezza nazionale.
2019-11-07	PD	PittellaGianni	Signor Presidente, il giorno della caduta del Muro fu il giorno della felicità, ma anche il giorno della vergogna. «Ma i giovani cancelleranno le ferite del Muro»; queste furono le parole di Helmut Kohl. Inizio da qui per dare una chiave di lettura ad un evento storico straordinario. Quel crollo fu la fine di un sistema che era destinato a crollare perché inviluppato in sé, in un circolo vizioso di assenza di libertà politica, civile e di iniziativa economica libera. Quel giorno è stato uno dei momenti più alti della nostra storia che ha portato con sé un messaggio di libertà e di ricucitura dell'Europa, di riunificazione, di ciò che la scrittrice Christa Wolf definì «Il cielo diviso». Quel giorno segnò uno spartiacque profondo, una cesura rivoluzionaria tra un prima e un dopo. Oggi, se non vogliamo ridurci ad una mera dissertazione retorica in questa Aula, dobbiamo chiederci onestamente se oltre al valore inestimabile della vittoria dei princìpi della democrazia e della libertà, l'enfasi liberista con cui da alcuni il crollo del Muro fu accompagnato e la debolezza del movimento progressista mondiale, non abbiano consentito che tutta intera la potenzialità di cambiamento si fosse realizzata. Quello che voglio dire è che, dopo il crollo del muro, non tutte le sorti sono state magnifiche e progressive. Grandi questioni ci interrogano ancora. Ne cito qualcuna: l'avvento di un turbocapitalismo finanziario vorace e immorale, l'idea ingenua e colpevole che bisognasse lasciar fare senza controlli nazionali, europei o mondiali (un'idea che ha devastato le vene del Pianeta, portandoci alla crisi dei giorni nostri); l'avanzata di una globalizzazione, preziosa per alcuni, e penosa per altri, senza che questi ultimi fossero protetti; la crescita spaventosa del tasso di iniquità e diseguaglianza. La libertà senza uguaglianza è orfana. Ancora, il declino delle democrazie liberali e rappresentative, che pure il crollo aveva suggellato come le vie maestre del mondo: anche su questo dovremmo interrogarci, sulla necessità di rinvigorire, di correggere, ma mai di smantellare l'architrave della democrazia rappresentativa, affidandoci, semmai, a miraggi che possono portare a regimi leaderistici e perfino dispotici e dittatoriali. Mi avvio alla conclusione citando altre due grandi questioni. Certamente, dopo il crollo del Muro, l'Unione europea si rafforza, e l'unione della Germania rafforza l'Unione europea. È un bene, ed è un'utilità preziosa, l'unità della Germania per l'Unione europea, ma mai cadere nel rischio di una germanizzazione dell'Unione europea.
2019-11-07	PD	StefanoDario	In questo senso, l'informativa di oggi sulla situazione dell'ex Ilva in questa sede deve servire a rimuovere dal dibattito politico, dal tavolo di confronto, anche parlamentare, tutti - e sottolineo tutti - gli alibi che rischiano di continuare a condizionare le sorti della più grande acciaieria d'Europa, che è strategica per il nostro Paese, come ha ribadito lei oggi, signor Ministro. Per questo dobbiamo ringraziarla per la sua disponibilità immediata a riferire all'Assemblea e ad ascoltare i nostri interventi.
2019-11-20	FI	ModenaFiammetta	Intanto, credo che sia importante dare un messaggio ai cittadini e anzi, per essere più precisi, alla nostra Nazione, perché quando si parla dei sacrifici o comunque delle cose che dobbiamo fare per la regolamentazione dei problemi legati al cambiamento del clima, naturalmente un cittadino normale fa il suo dovere, magari si occupa della raccolta differenziata, non va in città con l'auto la domenica, ma si domanda comunque sempre che cosa stia facendo l'Europa per prima, visto che naturalmente apre le procedure di infrazione, nei confronti di chi effettivamente sta avvelenando il nostro sistema. Guardo sempre inorridita le immagini che provengono dalla Cina e dall'India, per non parlare poi anche degli incendi che hanno interessato ultimamente le foreste dell'Amazzonia.
2019-11-20	FI	PapatheuUraniaGiuliaRosina	Come ha detto bene la collega Tiraboschi, l'Italia non può da sola subire il fardello di una politica internazionale condizionata dalla Cina. Oggi la Cina l'abbiamo dentro casa; in Cina vi è addirittura un sistema di defiscalizzazione che consente alle imprese di quel Paese di fare concorrenza sleale, non pagando tasse per i primi tre anni, a differenza e a dispetto di quelle italiane. Come possiamo, quindi, pensare di colpire la plastica con i provvedimenti oggi al nostro esame o con la plastic tax inserita nel disegno di legge di bilancio? Tutti questi provvedimenti non faranno altro che favorire gli stranieri, che naturalmente già stanno colonizzando l'Italia, e penalizzare il nostro Paese. Tra l'altro, Ministro, colgo l'occasione per chiederle di farsi carico di aziende come la Dacca di Aci Sant'Antonio, in provincia di Catania, su cui ho presentato due interrogazioni, purtroppo in deficit : sono stati licenziati i 100 dipendenti che, essendo spacciatori di plastica, vengono ormai ignorati dal legislatore. Noi non possiamo pensare di dare una svolta green tassando, perché il sistema produttivo non regge. Tutti finiranno inevitabilmente per delocalizzare le produzioni all'estero, come già fa la maggior parte delle aziende italiane. A proposito delle misure legate all'economia circolare, che oggi in Italia risulta un'eccellenza, vi ricordo che il secolo scorso proprio la plastica era un investimento con la I maiuscola, mentre oggi viene punito, colpendo le imprese e i cittadini. Mi rivolgo ancora una volta ai colleghi del Sud, come me: noi non abbiamo le piste ciclabili. Paradossalmente, un nucleo familiare, composto, in Sicilia, almeno da quattro o cinque persone, dovrebbe rinunciare al beneficio della macchina a fronte di un abbonamento per gli autobus, che in Sicilia, purtroppo, come penso nel resto del Sud Italia, sono pochi e funzionano anche malissimo. Questo tipo di interventi legislativi possono essere forse più apprezzati al Nord, ma ho visto che anche lì non ci sono queste sensibilità. Pertanto, questo provvedimento fa poco per il clima, se non per il nome. Non so se avete già letto i giornali: per la manovra di bilancio si parla di manovra «tasse e manette»; in questo caso sono solo tasse. Tutto ciò comporterà per le imprese un ulteriore aggravio di oneri finanziari. Vi invito a valutare, ancora una volta, e a ribaltare la vostra posizione, come avreste dovuto fare con il reddito di cittadinanza: forse sarebbe stato molto più proficuo dare i 780 euro alle imprese che assumono, piuttosto che direttamente alle persone, dato che abbiamo visto come il 60 per cento di questi presunti poveri siano invece dei truffatori, che hanno beneficiato di questi soldi. Evitiamo di avere, con questo accanimento sui produttori di plastica, altri casi Ilva spalmati sul territorio nazionale. Penso che questa situazione debba essere completamente ribaltata, ma non perché lo dico io, ma perché lo vediamo delle percentuali che abbiamo raggiunto: gli indicatori economici contenuti nel rapporto Svimez oggi ci consegnano un Paese in ginocchio. Vi invito a leggere soprattutto i dati sul fenomeno degli emigrati, quelli che vanno via, non degli immigrati. In Sicilia sono ormai due milioni gli emigrati che sono andati via negli ultimi anni e il rapporto conferma questo tipo di tendenza. Concludo, dicendo che, tristemente, il rapporto dell'Agenzia europea per l'ambiente ci informa che l'Italia è la prima in Europa per decessi prematuri a causa delle alte concentrazioni di ozono e biossido di azoto. Il rapporto annuale sulla qualità dell'aria redatto dall'Agenzia europea per l'ambiente - ricordo infatti che il decreto-legge al nostro esame si richiama alla normativa europea legata al clima ed esattamente alle misure urgenti per il rispetto degli obblighi previsti dalla direttiva 2008/50 sulla qualità dell'aria, ma nel nostro Parlamento ha preso un nome molto più di effetto, ossia "decreto clima" - rileva come l'Italia sia il primo Paese dell'Unione europea per decessi prematuri: siamo di fronte a dati che indicano 76.000 morti, una vera e propria guerra. Per questo i cosiddetti green new deal, di cui tanto si parla in Italia e in Europa devono fare di più e certamente questi provvedimenti non possono essere quelli che porteranno il Paese a migliorare consegnandoci dati diversi. Concludo richiamando, essendo una delle più anziane tra voi, Severn Suzuki, la prima Greta, che nel 1992, in occasione del discorso davanti ai rappresentanti delle Nazioni Unite disse: «siamo ciò che facciamo, non ciò che diciamo». Bene, quello che voi state facendo mi fa piangere la notte. Voi continuate a dire che ci amate, ma io vi lancio una sfida: per favore, fate che le vostre azioni riflettano le vostre parole.
2019-11-20	FI	TiraboschiMariaVirginia	Signor Presidente, colleghi, ho stimolato varie volte il Ministro - come il Ministro ben sa - sulle questioni della finanza e anche la scorsa settimana, in sede di question time, le ho posto il relativo problema. Farò quindi riflessioni non sul decreto-legge in esame - anche perché non faccio più parte della Commissione ambiente e i miei colleghi lo sapranno fare molto meglio - ma sul comparto finanziario che non possiamo ritenere scollegato da una serie di misure da lei individuate all'interno del provvedimento e che certamente, se si attuassero, sarebbero da accogliere favorevolmente. Questo è sicuro, perché tutti conosciamo l'emergenza climatica. Ma temo che tutte quelle misure rimangano sulla carta. Sa cosa direbbero gli imprenditori? Direbbero: come cala lei, signor Ministro, a terra queste misure? È la domanda che gli operatori, quelli concreti, e gli imprenditori - appartengo a questa categoria - porrebbero a lei come Ministro. Nell'autunno del 2018 i climatologi hanno dichiarato che, per raggiungere gli obiettivi ambiziosissimi del Trattato di Parigi del 2015, dovremmo dimezzare l'uso dei combustibili fossili entro il 2030 e addirittura azzerarli entro il 2050. Questo per evitare che il riscaldamento globale del Pianeta salga di altri tre gradi entro la fine del secolo, provocando un danno che è stato quantificato dagli esperti - riporto quello che leggo su certe riviste - in 550.000 miliardi di dollari, ossia un danno che sarebbe molto, molto più grave di quello che è stato quantificato nel 2015 dal direttore della Bank of England in 20.000 miliardi, nell'ipotesi in cui bloccassimo le risorse di gas, di petrolio e di carbone. La prima domanda che a me viene - la pongo proprio a lei, signor Ministro, in qualità di componente del Governo - è la seguente: in un mondo che è dominato da Trump, da Bolsonaro, da Putin, dalle aziende petrolifere, dai grandi fondi di investimento, dalle grandi banche e dalle grandi compagnie di assicurazione, come si possono raggiungere gli obiettivi così ambiziosi indicati nel Trattato di Parigi? Io temo che sia estremamente complicato. È arrivato il momento in cui - secondo me - la politica dovrebbe dettare l'agenda alla finanza. È arrivato altresì il momento in cui il cambiamento climatico, di cui tutti noi ci riempiamo la bocca, deve essere necessariamente accompagnato da altri due tipi di cambiamento, che devono avere un profilo mondiale e planetario. L'ambiente è infatti un problema non solo dell'Italia e non solo dell'Europa, ma mondiale; quindi dovremmo anche affrontare i cambiamenti culturali e politici. È per questo che dico che la politica dovrebbe tornare a essere protagonista - non so quanto lo sia la politica italiana, ho dei seri dubbi - proprio per dettare l'agenda alla finanza. Un dato: nei tre anni successivi alla firma del Trattato di Parigi, il cui obiettivo era proprio quello di incoraggiare il mondo ad allontanarsi dai combustibili fossili, i prestiti delle più grandi banche, così come le assicurazioni - come lei sa, signor Ministro, devono per forza rilasciare le polizze per le grandi opere, e mi riferisco non solo agli oleodotti, ma anche alle opere estreme - sono aumentati in una maniera incredibile verso questo settore. La conclusione che io traggo è che tutto il comparto finanziario abbia una responsabilità enorme in termini di crisi climatica, pur conoscendo tutte le conseguenze della crisi. Prima le ho fornito un dato che è stato riferito dal Governatore della Banca d'Inghilterra. Analogamente, se lei fa un'analisi sulle compagnie di assicurazione, noterà che queste, fin dagli anni Settanta, avevano valutato i rischi connessi al clima, al punto che ritenevano che fosse estremamente rischioso andare ad assicurare dei territori, perché le polizze non sarebbero state sufficienti a coprire il rischio derivante dalle crisi climatiche. Un'altra riflessione: mi chiedo se - chiaramente dobbiamo andare per forza sul fronte internazionale - se ci sia qualche possibilità che la Chase, una delle più grandi banche al mondo, smetta di finanziare i combustibili fossili. Forse questo, signor Ministro, è praticamente impossibile, perché questa banca è diventata un colosso mondiale sotto la guida di Rockefeller, colui che ha creato la sua prima fortuna petrolifera statunitense fondando la Standard Oil Company. Dico questo semplicemente per porre in termini molto concreti un problema che ha così tante relazioni che io temo - ripeto - che quello che è stato scritto in questo provvedimento sul clima sia da ritenere come qualcosa scritto sulla carta ma estremamente difficile da attuare. In Europa ci sono dei casi virtuosi di banche: Crédit Agricole ha dichiarato che non avrebbe più fatto affari con aziende che espandono la loro attività nel settore del carbone e subito dopo delle banche giapponesi e di Singapore hanno seguito questo messaggio. Mi chiedo, allora, qual è il messaggio che la politica italiana dà alle più grandi banche del nostro Paese, come Intesa o Unicredit. Non lo so, perché non ho visto nulla in tal senso. Ministro, per molti cittadini è difficile abbandonare in maniera veloce i combustibili fossili, perché magari manca il tratto ferroviario che consente loro di poter andare a lavorare e, quindi, devono usare la macchina. E anche la politica delle micro-tasse, adottata in maniera coercitiva per affrontare da un punto di vista culturale il cambio di paradigma, che vede l'ambiente come elemento centrale, non so se sia la strada giusta. Se però si desse un segnale forte alle banche, credo che per i cittadini sarebbe molto più semplice cambiare e spostare il conto corrente magari verso gli istituti di credito più piccoli, quelli dei territori, che non investono certamente nelle aziende petrolifere. Un altro segnale importante chiaramente non può non arrivare dai grandi fondi di investimento. A me viene in mente BlackRock, che è la più grande società di investimento nel mondo. E lo dico per far capire che la portata di questo fenomeno non può essere nazionale, ma è internazionale. Si pensi che BlackRock, se fosse uno Stato, sarebbe il terzo più grande dopo gli Stati Uniti e la Cina. Quindi, basterebbe un messaggio di BlackRock agli azionisti, a quel mondo di persone che investono di investire nelle energie non fossili ma rinnovabili. In questo senso, non ho visto nulla di tutto ciò, nonostante l'amministratore delegato di BlackRock abbia partecipato a quel round table mondiale dove 150 aziende hanno detto che bisogna andare sempre più verso un equilibrio ecosostenibile e verso aziende etiche. Sa, però, cosa ha fatto l'amministratore delegato di quella società? Ha mandato a tutte le imprese una lettera in cui ha detto che il mondo delle aziende deve pensare non solo ai profitti dei propri azionisti, ma anche al benessere del Pianeta, e l'ambiente è sicuramente un tema centrale. Peccato, però, che poi continui a investire nelle aziende petrolifere. Colleghi, Ministro, dobbiamo renderci conto con obiettività di quanto sta succedendo anche al di fuori del nostro Paese. Se noi dirottassimo le nostre risorse verso le energie rinnovabili, probabilmente i quattro quinti della popolazione mondiale che stanno in Paesi che oggi devono pagare per importare le energie fossili sarebbero molto più contenti e se ne gioverebbero anche le economie. Si potrebbe elevare il valore della manifattura e di tutte le industrie ad alta intensità. Che cosa succederebbe, però, Ministro, in Paesi come l'Iran, l'Iraq, l'Arabia, la Russia, il Canada o l'Australia? Qualche dubbio lo avrei sulla loro sostenibilità economico-finanziaria che inevitabilmente vedrebbero abbassato il rating dei loro titoli di Stato. Quanto lei ha indicato nel provvedimento in esame penso rimarrà sulla carta e non sarà un insieme di azioni che concretamente aiuterà a raggiungere quegli obiettivi ambiziosi dei quali dobbiamo essere responsabili nei confronti delle future generazioni.
2019-11-20	FdI	CirianiLuca	Signor Presidente, abbiamo ascoltato quanto ci ha raccontato il Ministro per i rapporti con il Parlamento in Conferenza dei Capigruppo. È stato ricordato che la sua proposta è di poter ascoltare il presidente Conte sulle determinazioni del Governo rispetto al fondo salva Stati e l'ex Ilva soltanto il 10 dicembre: è troppo, troppo tardi. È davvero troppo tardi perché le questioni sollevate, soprattutto l'ultima in ordine di tempo (mi riferisco al fondo salva Stati), esigono una risposta subito. Presidente, ricordo ai colleghi in Aula che lunedì abbiamo scritto al presidente Alberti Casellati, affinché si facesse interprete, in Conferenza dei Capigruppo, con il Governo della nostra richiesta di avere dal Presidente del Consiglio e non da un Ministro qualsiasi, che noi rispettiamo, risposte certe rispetto a quanto sta accadendo. Si sta verificando qualcosa di importante, di grave e di pericoloso e non lo diciamo noi di Fratelli d'Italia: lo ha detto il direttore della Banca d'Italia. Lo ha detto oggi pomeriggio anche il presidente dell'Associazione bancaria italiana, dichiarandosi totalmente all'oscuro di quanto sta decidendo o pare aver già deciso il Governo. Come ha affermato il Ministro degli affari esteri, che è anche il capo politico del principale partito presente in quest'Aula, almeno in termini di rappresentanza parlamentare, vale a dire il MoVimento 5 Stelle, quella del cosiddetto Fondo salva Stati - che noi temiamo sia piuttosto un Fondo ammazza Stati - è una questione fondamentale per la difesa della sovranità del Paese. Siamo già stati scottati abbondantemente dalla superficialità con la quale negli anni scorsi le forze politiche, soprattutto di maggioranza, hanno acconsentito a trattati europei che poi abbiamo pagato sotto forma di crisi del sistema bancario, fallimenti degli istituti di credito e pagamento da parte di decine di migliaia di risparmiatori incolpevoli di danni che li hanno spesso portati sul lastrico, con la conseguenza che è poi dovuto intervenire di nuovo lo Stato, con fondi pubblici, nel tentativo di ristorarli. Vorrei che fossimo consapevoli che questa è una vicenda fondamentale e centrale per il Parlamento e per il futuro dell'Italia, che non può essere pregiudicato. Noi vogliamo intervenire affinché il Parlamento non sia messo in condizione, com'è avvenuto in passato, di prendere o di lasciare, di trovarsi con le spalle al muro dinanzi al ricatto per cui è l'Europa che lo vuole, ce lo impone la Commissione europea, l'Eurogruppo o chissà chi altri. Colleghi, la nostra non è dunque una richiesta strumentale, partitica o partigiana; è la richiesta di un Gruppo che si sente di interpretare la paura dell'intero sistema Paese di essere spazzato via da accordi che rischiano di pregiudicare la stabilità del sistema Paese, delle famiglie, delle imprese e delle nostre banche. Su una vicenda di questa portata non può essere sufficiente l'audizione del ministro Gualtieri dinanzi alle Commissioni congiunte. Deve intervenire in prima persona il Presidente del Consiglio, che deve farsi carico del chiarimento che l'Assemblea, o almeno una parte di essa, chiede. Ribadiamo dunque la richiesta che il Presidente del Consiglio urgentemente la settimana prossima, nella data che vorrà, venga qui in Aula a riferire che cosa ha deciso o non ha deciso e quali decisioni sono state abbozzate o già prese nell'Eurogruppo sulla pelle dell'Italia e degli italiani.
2019-11-20	M5S	FloridiaBarbara	Signor Presidente, signor Ministro (che ringrazio per la presenza), rappresentanti del Governo, siamo passati da «prima gli italiani» a «gli italiani sono primi». Sì, siamo primi in Europa per morti premature a causa delle polveri sottili; siamo fra i primi per infrazioni europee per quanto riguarda l'inquinamento nelle nostre città, per quanto riguarda le discariche e per quanto riguarda i depuratori e le acque reflue. Siamo i primi. Non abbiamo neanche ottemperato a molte direttive europee che tutelano l'ambiente. Insomma, siamo in una situazione molto difficile: paghiamo e moriamo.
2019-11-20	M5S	GallicchioAgnese	Si tratta del primo decreto-legge totalmente ambientale mai realizzato; è il primo atto normativo del Governo che inaugura il green new deal : la nuova consapevolezza ambientale. Ci sarà poi la manovra finanziaria con una legge tutta dedicata a normative ambientali, il cosiddetto collegato ambientale. Nel frattempo, prosegue l' iter per l'approvazione del disegno di legge salva-mare, che si è arricchito diventando anche salva-fiumi e salva-laghi dalla plastica, nonché per l'approvazione del disegno di legge cantiere-ambiente che mira a proteggere il Paese dal dissesto idrogeologico. Quali sono gli interventi che prevediamo con questo decreto-legge? Migliorare la qualità dell'aria e di conseguenza agire sulla qualità della nostra vita, incidendo soprattutto dove ce n'è più bisogno, come nei territori colpiti dalle infrazioni europee. Occorre quindi agire anche sul piano economico, evitando ulteriori infrazioni, ovvero ulteriori multe ed esborsi. Questo decreto incentiva i Comuni con risorse mirate a sviluppare la mobilità sostenibile, l'uso di scuolabus ibridi ed elettrici, l'utilizzo di mezzi pubblici, anche realizzando corsie preferenziali a loro dedicate nel contesto urbano, e riconoscendo tra l'altro in centinaia di città un buono mobilità a chi rottama auto e motocicli inquinanti. Esso prevede inoltre importanti interventi di sostegno per la forestazione urbana e periurbana, riconoscendo il grande ruolo che gli alberi svolgono per contrastare i cambiamenti climatici. Con questo decreto prevediamo di realizzare anche un sito web unico dei dati ambientali per garantire la trasparenza dei dati sulla qualità dell'aria e dell'acqua, che saranno sempre resi disponibili dai concessionari di servizi pubblici, e consentire al cittadino di essere partecipe della condizione ambientale. Vogliamo poi rafforzare lo Stato, rendendo più incisivi e concreti i commissariamenti per le discariche abusive e per la gestione delle acque reflue, e premiare le scelte virtuose dei negozi, delle botteghe e dei mercati che predispongono un green corner per la vendita di prodotti sfusi e alla spina, con la conseguente riduzione di plastica e imballaggi non necessari. Ricordo che gli imballaggi usa e getta nei supermercati riguardano più dell'80 per cento dei prodotti e meno della metà delle confezioni raccolte vengono poi riciclate e riutilizzate. Sono quindi tutti interventi che incidono sui nostri comportamenti quotidiani, che coinvolgono istituzioni, aziende, cittadini e giovani in particolare, per realizzare quella che si può definire una cultura della quotidianità ambientale, cioè un percorso che inizia con la consapevolezza e termina con le buone pratiche per tutelare l'ambiente. Abbiamo anche tanti interventi positivi contenuti in emendamenti che arricchiscono il decreto-legge, ma vi voglio ricordare una delle norme più importanti, di cui secondo me si parla poco: mi riferisco all'articolo 1, che accelera la presentazione da parte di tutto il Governo del Programma strategico nazionale per il contrasto ai cambiamenti climatici e il miglioramento della qualità dell'aria che segnerà gli interventi economici programmatici di questo Governo e di tutti quelli successivi. Quindi avremo finalmente un panorama ampio, di lungo respiro, trainato dal tema della tutela ambientale che va verso l'ecosostenibilità. Noi del MoVimento 5 Stelle siamo consapevoli che questo decreto-legge è il primo importante passo verso il nuovo percorso green dell'Italia. Per contrastare i cambiamenti climatici non servono discorsi, ma azioni concrete come quelle che tende a fare il decreto-legge in esame. Sappiamo anche che non è facile passare dagli annunci ai fatti, perché è necessario agire insieme, noi forze politiche di ogni Nazione. Noi come Nazione Italia oggi facciamo la nostra parte per trasformare anche una consapevolezza imprenditoriale, nel senso che se finora l'ambiente è stato considerato un limite a causa delle difficoltà burocratiche diventa ora un'occasione per fare sviluppo economico realizzando il cosiddetto green new deal, ossia l'economia basata sull'ambiente e rispettosa dell'ambiente. Investire sull'ambiente con le tecnologie verdi crea non solo posti di lavoro, ma posti di lavoro sani e rispettosi della salute. A tal fine, abbiamo sempre ascoltato e ascolteremo ancora le aziende desiderose di fare economia con l'ambiente, anzi saremo loro alleati verso questa nuova strada imprenditoriale. L'energia pulita deve essere un settore trainante per l'economia italiana, il modello da perseguire, quello dell'economia circolare, dove nulla si spreca, dove nulla deve tornare alla natura come rifiuto inquinante, ma tutto diventa risorsa economica. Dobbiamo uscire dall'economia basata sulle fonti fossili, accompagnando quindi le aziende in questo cammino di transizione. Credo anche fermamente che noi tutti in quest'Aula siamo convinti che questa sia la strada da percorrere. È questa la strada che dobbiamo avviare perché venga poi continuata dalle future generazioni politiche. Con l'approvazione di questo decreto-legge diventiamo un esempio per l'Europa e per il mondo intero. Questo provvedimento mette l'Italia nella giusta direzione, quella dei percorsi green dell'economia circolare e della qualità dell'aria. È di certo una sfida che però, anziché spaventarci, deve essere lo stimolo per poter dire un giorno: «Noi abbiamo iniziato e gli altri hanno seguito il nostro esempio».
2019-11-20	M5S	LAbbatePatty	Sul punto va ricordato che l'Unione europea ha aperto nei confronti dell'Italia due procedure di infrazione, la n. 2147 del 2014 e la n. 2043 del 2015, per mancata ottemperanza del nostro Paese agli obblighi previsti dalla direttiva 2008/50 della Comunità europea, relativa alla qualità dell'ambiente e per un'aria più pulita in Europa. Per il superamento in alcune zone dei valori limite di biossido di azoto (NO₂) e di polveri sottili (PM10) sappiamo che si sono verificate diverse morti, anche di bambini, come riportato ultimamente da tutti i giornali.
2019-11-20	M5S	QuartoRuggiero	Poi arriva l'autunno e mette a nudo la fragilità idrogeologica del territorio italiano, aggravata dalle scelte urbanistiche del passato e dagli sconvolgimenti climatici del presente. Le recenti scene apocalittiche di Matera e del Salento sono un doloroso monito. Bisogna agire subito per ridurre le emissioni di gas climalteranti e per migliorare la qualità dell'aria. Il decreto-legge in esame nasce proprio dalla necessità di rispettare una direttiva europea che stabilisce gli obiettivi di qualità dell'aria, volti a migliorare la salute dell'uomo e la qualità dell'ambiente; direttiva non rispettata: due procedure di infrazione per il superamento di NO₂ e PM10, deferimento alla Corte di giustizia per inadempienza, rischio di condanna con esborso milionario. Per particolato e biossido d'azoto, la situazione italiana è drammatica. Abbiamo il primato in Europa per morti premature da esposizione alle polveri sottili PM2.5. Solo nel 2016, sono state ben 45.600. Lo ha rivelato, pochi giorni fa, la famosa rivista «Lancet» nel paper «Countdown on health and climate change», che ha coinvolto 35 enti di ricerca e 120 ricercatori in tutto il mondo. Il particolato con diametro minore di 2,5 disperso nell'aria può penetrare fin negli alveoli polmonari e passare nel sangue. In pericolo è soprattutto la salute dei bambini e dei neonati, con impatto a lungo termine. In Italia risulta molto critica la situazione in Pianura Padana e nei centri urbani. Ma ci si ammala e si muore anche di biossido d'azoto e di ozono troposferico, come emerge dal recente rapporto dell'Agenzia europea dell'ambiente sulla qualità dell'aria. Questo terribile primato ci deve scuotere e indurre a intervenire quanto prima possibile.
2019-11-20	PD	FerrazziAndrea	Signor Presidente, dopo tutto questo lungo preambolo, voglio dire che finalmente c'è un Governo che prende il toro per le corna e cerca di risolvere la questione. Il decreto-legge in esame - ho sentito prima quanto diceva la collega in proposito - non è un provvedimento risolutore, ma si inserisce all'interno di un percorso nazionale, internazionale ed europeo, perché le forze di questo Governo stanno sostenendo, a livello europeo, un piano straordinario, che non si era mai visto nel corso della storia dell'Unione europea. Prevedere 1.000 miliardi di euro per le politiche green, nel corso di un mandato, è una cosa che non si era mai vista, così come la definizione di obiettivi green non solamente per il commissario europeo dedicato all'ambiente, ma anche per ogni singolo commissario europeo, nella definizione dei propri programmi. Allo stesso modo, un accordo di Governo nazionale basato fondamentalmente sulle politiche green non si era mai visto. Queste politiche sono evidenti nella legge di bilancio che andremo ad affrontare e che discuteremo nelle prossime settimane e certamente le vediamo anche nel provvedimento in esame. Non si può dire, infatti, che il tema della qualità dell'aria non sia direttamente ascrivibile alla qualità della vita dei nostri cittadini e dei nostri territori, come ho sentito dire adesso. Ciò non solo perché la Pianura Padana ha l'aria più inquinata di tutta l'Europa, ma perché il fenomeno dell'inquinamento dell'aria riguarda ormai, purtroppo, tutto il territorio nazionale. Signor Presidente, quando parliamo di buona mobilità, parliamo di 255 milioni di euro, che con il provvedimento in esame vengono messi a disposizione per dare una mano a migliorare la qualità dell'aria e per mettere in condizione i nostri cittadini di fare un salto. Mi riferisco probabilmente a coloro che hanno i mezzi più vecchi e inquinanti e, quindi, anche meno denaro da spendere in questa direzione. Quando parliamo di ammodernamento delle corsie preferenziali per il trasporto pubblico locale, intendiamo aiutare e, a volte, anche spronare i sindaci a capire che i centri storici e i centri abitati devono essere sviluppati nella logica della mobilità sostenibile. Quando parliamo di trasporto scolastico sostenibile, incentivando l'ibrido e l'elettrico, stanziamo in questa direzione, tra questo e il trasporto pubblico locale, 60 milioni di euro. Allo stesso modo, il grande piano delle foreste urbane e periurbane non riguarda solo qualche cittadino di qualche città metropolitana; questo provvedimento, infatti, riguarda 21 milioni di abitanti, perché di questo stiamo parlando. Esso non consiste solamente in piccoli interventi per la mitigazione locale, perché un vero piano di piantumazione e riforestazione all'interno delle città metropolitane, sostenuto con 30 milioni di euro nel biennio, riguarda direttamente l'adattamento climatico. È evidente che quando parliamo di clima non ci dobbiamo limitare alla mitigazione, cioè alla riduzione dell'emissione, ma dobbiamo prendere atto del fatto che il cambiamento climatico è strutturale e quindi dobbiamo organizzare i nostri territori e le nostre città, rendendoli capaci di un adattamento al clima, e questo intervento va in tale direzione. Signor Presidente, ho avuto modo, come amministratore locale anche di importanti città, come Venezia, di vedere come purtroppo il sistema di rilevamento della qualità dell'aria attraverso le centraline sia tutt'altro che trasparente; spesso i cittadini non lo conoscono oppure non è diffuso in modo capillare. Con questo intervento creiamo un sistema capillare e trasparente in tutte le città; gli enti locali e gli enti gestori hanno il dovere della trasparenza nei confronti dei cittadini e il Governo nazionale se ne fa carico, inserendolo anche all'interno dei dati dell'ISPRA, affinché ciò consenta un benchmark, che spinga le singole attività dell'amministrazione locale verso il meglio.
2019-11-21	FI	GalloneMariaAlessandra	Signor Presidente, questo è uno degli emendamenti per noi più importanti perché andrebbe ad istituire il sistema del vuoto a rendere. In un momento in cui vogliamo intervenire soprattutto sui comportamenti dei cittadini - non in maniera etica ma condivisa e virtuosa - e quindi prima di intervenire con un sistema orrendo come quello di tassare la plastica tout court che servirà solamente a creare disagio e difficoltà e ad imporre nuove tasse per le tasche dei cittadini senza che sia neanche una tassa di scopo, noi, in maniera razionale e seria come usiamo fare, proponiamo un'alternativa che consenta di mettere in atto le buone prassi di corretto conferimento e poi, di conseguenza, di corretto smaltimento e riciclo. Questa pratica, diffusa, peraltro, nei Paesi più avanzati del mondo, nel Nord Europa e negli Stati Uniti, conduce a una serie di azioni virtuose che fanno sì che i cittadini provvedano autonomamente a tenere puliti i siti e le strade. Ieri abbiamo approvato un emendamento che introduce il "mangia plastica", con il solito titolo. Se noi introduciamo le macchinette mangia plastica non vedo perché, a seguire, non inseriamo il sistema del vuoto a rendere che sarebbe veramente la soluzione più razionale per uscire da questo orrendo circolo vizioso secondo il quale, per correggere i comportamenti, si impongono soltanto le tasse. Questo è uno Stato etico! Invece, da parte nostra, vogliamo proporre qualcosa di serio e alternativo come il sistema del vuoto a rendere, per cui vi invito a pensarci seriamente e a votare a favore di questo emendamento.
2019-11-21	FI	TestorElena	Signor Presidente, colleghi, negli ultimi giorni in molte zone del mondo si ricorda Luigi Negrelli, un ingegnere italiano, trentino, pioniere della ferrovia; un ingegnere civile di levatura mondiale. Negrelli è noto soprattutto per aver steso il primo progetto per la realizzazione del Canale di Suez, di cui proprio in questi giorni ricorre il 150° anniversario dell'apertura, avvenuta ufficialmente il 17 novembre 1869. Negrelli nacque nel 1799 a Fiera di Primiero, si laureò in ingegneria e, appena ventenne, venne chiamato a lavorare come praticante presso la direzione dei lavori pubblici del Tirolo e Vorarlberg, occupandosi in particolare di lavori di carattere stradale e idraulico in Val Pusteria, lungo il corso dell'Adige. Più tardi si trasferì in Svizzera, dove fu il progettista della prima ferrovia nazionale che collegava Zurigo a Baden e qui studiò sistemi per permettere ai treni di superare dislivelli molto elevati. Si occupò della costruzione di arterie stradali, moli e ponti, realizzando in particolare il ponte di Münster sul fiume Limmat e il ponte ferroviario sulla Moldava, il più lungo della Repubblica Ceca. A conclusione della prima guerra di indipendenza italiana, si spostò nel Lombardo-Veneto per risistemare le arterie stradali e ferroviarie danneggiate dal conflitto. Ricostruì la linea ferroviaria tra Milano e Venezia e dal 1850 progettò la nuova ferrovia del Brennero, tra Verona e Bolzano. Ho ricordato alcune delle più significative tappe per un mondo che l'ingegnoso primierotto ha contribuito a fare un po' più "piccolo", grazie alla realizzazione del Canale di Suez, che ha permesso di accorciare le rotte navali verso l'Oriente, consentendo la navigazione diretta dal Mediterraneo all'Oceano Indiano, senza la necessità di circumnavigare l'Africa. La costruzione durò quindici anni e a questa grande opera di ingegneria idraulica sono riconducibili numerosi risultati di rilevanza, non solo ingegneristica, ma anche sociale, che ha di fatto segnato un grande cambiamento nella storia commerciale a livello mondiale. Sabato 23 novembre la comunità di Primiero celebrerà l'anniversario attraverso una giornata commemorativa, durante la quale si terrà il convegno «Il sogno di Negrelli», nell'ambito del IV Premio internazionale a lui dedicato. Questa edizione tratterà le tematiche della mobilità sostenibile e delle connessioni nei territori alpini del terzo millennio. Sarà inoltre intitolato a lui un giardino. Ricordare e celebrare l'ingegno di Luigi Negrelli significa riconoscerne la sua eccezionale e poliedrica personalità, che si contraddistingue per alcuni elementi peculiari che si sono rivelati strategici punti di forza: l'essere nato in una terra di frontiera; il precoce bilinguismo, poi perfezionato con esperienze all'estero; la sete di conoscenza e il mettersi continuamente alla prova in differenti contesti, dimostrando tenacia e determinazione, tutti aspetti peculiari dell'essere trentino. E da trentina non posso esimermi dal ricordare che la nostra meravigliosa terra negli anni ha dato i natali a personalità visionarie, che hanno saputo superare barriere naturali e politiche. Negrelli, come De Gasperi, fu uno dei primi a credere nel sogno di un'Europa pacifica e unita. Alle giovani generazioni l'onere e l'onore di portare avanti questa tradizione, consapevoli che, anche guardando l'esempio dei predecessori, da una piccola terra si può raggiungere qualsiasi obiettivo, se si ha la determinazione e la capacità di guardare oltre i confini.
2019-11-21	FdI	MaffoniGianpietro	Signor Presidente, membri del Governo, colleghi senatori, il neocommissario europeo Ursula von der Leyen, che gode di tanta stima da questa maggioranza di Governo, ha dichiarato che uno dei suoi obiettivi primari è poter vantare un'Europa capace di essere «il primo continente neutrale dal punto di vista climatico entro il 2050»; un progetto difficile e complicato, ma estremamente affascinante e soprattutto importante tanto per noi, ma ancor di più per le future generazioni. Eppure, parlare di clima e di ambiente oggi è diventato quasi impossibile perché anche su un tema di questo tipo, che dovrebbe tenerci tutti uniti e compatti, le divisioni politiche hanno esasperato il confronto, forse volutamente, privando il dibattito di ogni logica e ragione, lasciandolo farcito solamente di slogan e posizioni urlate. Cosa possono essere, se non ridicoli slogan, quelli che nei giorni scorsi autorevoli membri del Governo, come il Ministro dell'ambiente e della tutela del territorio e del mare o il Ministro degli esteri e della cooperazione internazionale, hanno esternato su questo pacchetto clima? Il 10 ottobre, a margine di un Consiglio dei ministri, il Governo ha detto trionfalmente che questo provvedimento stanzia 450 milioni per l'ambiente. La verità, però, colleghi senatori, è che qui non c'è nulla di trionfale. Innanzitutto facciamo chiarezza. Il Governo qui non stanzia nulla. La verità è che il Governo viene richiamato da Bruxelles perché ad oggi non è ancora in grado di offrire alla propria popolazione una politica ambientale seria di cui tutti gli altri Paesi si sono dotati. Le priorità del Governo non sono quelle di rilanciare il Paese con virtuose politiche verdi, ma sono quelle di fermare il Paese con folli politiche, come quelle del reddito di cittadinanza, che altro non sono che una falsa illusione di rilancio sociale; un'illusione che costa decine di miliardi all'anno allo Stato, mentre il Governo si vanta di aver stanziato qualche milione di euro per l'ambiente. Dobbiamo invece comprendere - colleghi senatori - che la politica ambientale è un obiettivo estremamente ambizioso, capace anche di essere un volano per il nostro sistema economico produttivo, che comporterà inevitabilmente una serie di costi, ma anche di sfide che dovranno essere accompagnate da nuovi obiettivi di tipo educativo e sociale. Basti pensare alla necessità che il Paese ha di investire su fonti energetiche pulite, come quella solare, su cui molto si è fatto, ma ancora molto si deve fare. Il decreto-legge n. 111 nasce - è giusto ricordarlo - come ho già detto precedentemente, come urgente necessità di adozione di una politica strategica nazionale che permetta di fronteggiare un'emergenza climatica certificata dalla comunità scientifica. Era - giusto usare il verbo al passato - l'opportunità per tutti noi di fare qualcosa per il nostro Paese. Il punto - colleghi senatori - è purtroppo che il pacchetto, battezzato dal Governo come il nuovo green new deal, è in realtà frutto di una carenza normativa, dell'assenza di una qualsiasi linea programmatica di politica ambientale. All'articolo 2, ad esempio - per intenderci, quello che vuole incentivare la mobilità sostenibile - si stanziano fondi per la rottamazione di automobili e motocicli senza prevedere una possibilità di ottenere l'aiuto finanziario per l'acquisto di nuove auto o mezzi a metano, GPL o ibridi. Allo stesso modo, nel comma successivo si stanziano ulteriori fondi per l'acquisto di mezzi pubblici locali senza che questi debbano prevedere un'alimentazione più sostenibile rispetto a quella dei mezzi dismessi. Incomprensibile, poi, è il perché all'articolo 4, che ha il nobile intento di incentivare le azioni per la riforestazione, si decida di vincolare tutto alle aree metropolitane tralasciando tutte le zone d'Italia - e sono la grandissima maggioranza - che, pur non essendo caratterizzate da una presenza demografica importante, necessitano di una politica ambientale ad hoc. Era questa l'occasione per rispondere alle emergenze climatiche che sempre più spesso devastano le nostre città. Proprio in questi giorni, con le piene dei fiumi, specie nel Nord Italia, la nostra preoccupazione va giustamente a importanti città come Firenze o Bologna, dimenticandoci, però, che i punti in cui l'acqua riesce a straripare è nelle zone di campagna o pedecollinari, dove da anni non riusciamo ad adottare politiche condivise per la gestione e il mantenimento degli argini. Abbiamo purtroppo assistito a una quasi totale chiusura da parte del Governo ad accogliere una serie di emendamenti nonostante, nei giorni precedenti, in Commissione ambiente, abbiamo avuto la possibilità di udire numerosi e validi stakeholder; audizioni che, in modo concreto ed esaustivo, hanno cercato di portare miglioramenti a ogni singolo provvedimento. È una preclusione che ha portato la maggioranza a bocciare anche una nostra proposta in cui si auspicava, negli istituti scolastici e nelle università, la realizzazione di attività tese a rendere gli alunni consapevoli dell'importanza dell'educazione ambientale. La verità, anche in questo caso, è che il Governo si maschera dietro alle proteste ambientali studentesche, facendo credere che le giustificazioni del ministro Fioramonti per le assenze degli studenti in piazza possano colmare il vuoto propositivo di questo Esecutivo, che non ha una minima idea di cosa sia l'educazione ambientale. Vede Presidente, mentre oggi votiamo un decreto-legge per l'ambiente, che dovrebbe essere l'orgoglio di un Parlamento, nelle stanze qui vicine si prendono in giro gli italiani mettendo le tasse sulla plastica, spacciandola per una scelta ecosostenibile quando il provvedimento serve solo per far quadrare - forse - i conti di un bilancio che fa acqua da tutte le parti. Perché al posto di tassare le plastiche non si aiutano le aziende vessate dalle tasse e dalla burocrazia con lungimiranti politiche per il biodegradabile? Perché, anziché mettere in ginocchio ancora gli imprenditori italiani, non li si tutela da quei Paesi dell'Estremo Oriente che producono slealmente, incuranti degli impatti ambientali per l'intero globo? Per quale motivo, signor Presidente, non possiamo valutare l'inserimento di quei dazi di civiltà che da tempo sosteniamo e che abbiamo inserito in un apposito ordine del giorno? Con rammarico, Presidente, colleghi senatori, saremo costretti a votare contro questo decreto-legge, non di certo perché non siamo particolarmente sensibili alla tematica ambientale, tutt'altro. Fratelli d'Italia voterà contro proprio perché, vista la nostra sensibilità a una materia di questo tipo, non ci sentiamo di condividere l'attuazione di un procedimento legislativo che non è la conclusione di una lungimirante politica sul clima, ma è solo il frutto di una decisione approssimativa, priva di una reale visione ambientale che manca a questo Governo, nato senza alcun valido e solido progetto.
2019-11-21	PD	RossomandoAnna	Signor Presidente, l'interrogazione di cui parlava il collega Crucioli, presentata un anno fa in Commissione, era a mia firma e verteva esattamente su quel tragico avvenimento che, ancora una volta, pone l'attenzione sulle condizioni del lavoro, dei lavoratori e sulla sicurezza sui luoghi di lavoro. Anch'io ho presentato una nuova interrogazione nella quale si chiede conto al Ministro in carica dei passi effettuati, e non soltanto di quelli giuridici e formali che sono stati ricordati (la traduzione delle sentenze), ma anche di tutti quelli necessari sotto il profilo diplomatico. Mi associo pertanto alla richiesta testé avanzata e aggiungo che, in questo come in altri casi, si pone il tema di cosa sia l'Europa anche da questo punto di vista. Credo che il Parlamento italiano debba farsi promotore, attraverso i propri rappresentanti al Parlamento europeo, di una struttura di cooperazione internazionale giuridica, data anche l'ormai innegabile dimensione sovranazionale dell'economia e delle imprese che operano in Italia. Nella citata sentenza c'è una disparità di trattamento palese: gli imputati italiani stanno scontando la pena e, tra l'altro, vorrei sottolineare che si è trattato di un processo molto complesso, nel quale la procura e il tribunale di Torino si sono fatti carico della celerità dei tempi, considerati l'argomento e la sofferenza di un'intera comunità. Ora c'è bisogno non soltanto di passi diretti nei confronti della Germania, ma anche di una disciplina che ci dia maggiori garanzie da questo punto di vista. In conclusione, Presidente, ricordo - a me stessa e all'Assemblea - che opportunamente abbiamo approvato recentemente un documento istitutivo di una Commissione parlamentare di inchiesta sulle condizioni di lavoro in Italia, sullo sfruttamento e sulla sicurezza nei luoghi di lavoro pubblici e privati. Ebbene, credo che Commissioni di questa natura abbiano il compito - attraverso indagini - di produrre proposte utili per dare maggiori strumenti in relazione a quella che è una delle cause maggiori di morti nel nostro Paese. Sappiamo infatti che le cronache sono drammatiche: stiamo parlando di morti sul lavoro, e non sono mai abbastanza gli interventi in ricordo che facciamo in quest'Aula. Abbiamo un compito istituzionale, ovvero trovare soluzioni affinché fatti del genere non abbiano mai più a verificarsi.
2019-12-02	FI	CanginiAndrea	Il problema è che, a differenza di quanto è stato detto, il Parlamento non è stato coinvolto in questa discussione e non è una eccezionalità, ma un metodo. Lo diceva Jean Monnet negli anni Cinquanta: il processo di costruzione dell'Europa deve avvenire indipendentemente dalle opinioni pubbliche e anche all'insaputa delle opinioni pubbliche ed è quanto sistematicamente accaduto ogni volta che è stata presa una decisione delicata: è accaduto con il bail in, come ricordiamo tutti. Il Parlamento probabilmente non si rese conto di quanto andava votando, non si rese conto degli effetti devastanti di quella norma per come la commissaria europea Vestager, poi smentita dalle stesse istituzioni europee, l'aveva interpretata; quattro delle nostre banche e i relativi correntisti, obbligazionisti e azionisti ne hanno fatto i conti. È avvenuto anche prima con il fiscal compact del 2012. Ricordo un dibattito mortificante per la politica: tempi contingentati di quattro minuti a Gruppo, nessun leader politico osò prendere la parola in Assemblea su una cosa di evidente gravità e significatività politica per quella che oggi molti chiamano la sovranità nazionale (cosa importante e fa piacere che sia stata scoperta recentemente). Purtroppo nessun giornale diede la notizia in prima pagina e lo dico da ex giornalista. Le colpe sono quindi di tanti, ma soprattutto della politica e non credo che prendersela con l'Europa aiuti a risolvere il problema. È la politica che deve avere il coraggio delle proprie scelte e di spiegarle a quello che oggi qualcuno definisce il popolo. Il metodo indicato da Jean Monnet funzionava per ottenere risultati, ma soltanto finché le cose andavano bene; al primo vento di crisi quel metodo non funziona perché se non si coinvolgono i popoli non si creerà mai un sentimento di identità comune europea, che solo può consentire che il sogno delle élites di un'Europa unita non diventi l'incubo delle masse di un'Europa mortificante e aggressiva rispetto all'interesse del singolo. Pertanto, signor presidente del Consiglio Conte, il mio invito è quello di parlare la lingua della verità, non soltanto rispetto alle diatribe interne al suo Governo tra lei e il vice presidente del Consiglio Di Maio, che evidentemente mettono in difficoltà il Paese agli occhi del mondo; non soltanto per le schermaglie politiche tra il suo ex vice presidente del Consiglio Matteo Salvini, che oggi ha tutto l'interesse a recitare un altro copione. Cercate di attenervi ai fatti. Cercate di spiegare a quest'Assemblea, al Parlamento e, attraverso di esso, al Paese come stanno le cose, perché altrimenti credo che non potrà che ricadere su di voi - e quindi su di noi - la conseguenza di questo silenzio, di questa sistematica mistificazione.
2019-12-02	FI	CanginiAndrea	Signor Presidente, è evidente che l'Europa ha le sue colpe ed è altrettanto evidente che le colpe di un'Europa tendente alla tecnocrazia originano da quelle di una politica incline all'irresponsabilità.
2019-12-02	FI	GasparriMaurizio	Concludo, Presidente. Avete risolto tutto! Lei ha detto che con l'Europa è tutto risolto. Le ricordo che avete già risolto tutto con l'Ilva - chissà come finisce - con la Whirlpool a Napoli, che sta chiudendo. Avevate risolto tutto con l'Alitalia: non c'è neanche più il piano. È andato Patuanelli a dire che non c'è più il consorzio. Su Taranto è andato lì a dire, con coraggio - gliene do atto - che non avete un'idea; e poi è arrivato Grillo per soccorrere Di Maio e ha detto: non ci rompete ... gli attributi. Ma pensate di risolvere così le cose, con un comico che pensa con le parolacce di chiudere le crisi politiche che si riaprono qui?
2019-12-02	FI	GasparriMaurizio	Concludo. Il tema non è quello dell'Europa. Renzi ha detto: «Al PD dico: niente elezioni o regaliamo il Colle alla Lega o al centrodestra». Presidente Conte, lei è in carica solo perché non si facciano le elezioni che darebbero il Governo al centrodestra, grazie alla volontà degli italiani.
2019-12-02	FI	GasparriMaurizio	L'attuale Governo è nato durante quella estate - l'abbiamo vissuta anche su questi banchi - perché bisognava riallacciare i rapporti con l'Europa. Non è vero? Questo è stato l'argomento. Parliamo del Governo precedente, che poi presiedeva lei, presidente Conte. Quindi, l'Europa prima non era credibile e poi, cambiando un pezzo di maggioranza, lo è diventata. Mi pare che abbiamo avuto anche oggi un andamento altimetrico dello spread, e anche questa discussione. Torneremo a discutere e a votare - credo - prima del 12 e del 13 dicembre ; lei verrà l'11 - come ha già detto - e, quindi, oggi è una sorta di prologo, di anteprima. Ma qual è la reputazione italiana nei contesti europei? È una bassa reputazione. Avete abolito la reputazione. Le dico una cosa di attualità, presidente Conte e lei si chiederà cosa c'entri. Sono le ore 17:50 di lunedì e siamo al Senato; domani sarebbe dovuta approdare in Aula la manovra di bilancio. Ebbene, chieda informazioni ai parlamentari della Commissione bilancio: non sanno ancora cosa accadrà tra un quarto d'ora del bilancio della Repubblica italiana, quello che deve regolare il deficit, il PIL, il debito.
2019-12-02	FI	GasparriMaurizio	Questo è il fatto. Lei oggi non ha avuto tempo per essere breve - diceva un antico retore latino - inondandoci di discorsi, di precisazioni, di citazioni, sventolando anche un pacco di carte. Tuttavia, politicamente lei si è sottratto a un adempimento, comunque si vogliano giudicare l'Europa e certi meccanismi. Quindi, per noi il punto è politico; le risoluzioni sono qui, sono agli atti parlamentari; pertanto, non ci convince.
2019-12-02	LN	BagnaiAlberto	Che lei non serva lo stiamo vedendo qui e lo testimonia il deserto ( felix deserto) nei banchi della maggioranza. MIRABELLI (PD). Siete usciti tutti fino ad ora, ma di cosa parli? BAGNAI (L-SP-PSd'Az). Che il MES non serva lo attesta banalmente il fatto - non voglio tediarla con dettagli tecnici - che, quando ci sarà una crisi, il MES non servirà. Ci sarà bisogno della BCE, che interverrà come backstop; lo farà e quindi è inutile adesso soffermarsi sui dettagli (non la tedio). Sì, io ho applaudito quello che il presidente Conte ha detto, perché ho creduto, come hanno creduto tanti colleghi qua dentro, alla possibilità di avere un cambiamento. Il cambiamento sarebbe semplicemente stato avere un'interlocuzione seria e autorevole con l'Europa; tale interlocuzione, per essere seria e autorevole, avrebbe dovuto essere partecipata. Non posso applaudire quello che il presidente Conte ha fatto e a me dispiace che la nostra correttezza nel sostenerla, anche accettando di rappresentare in modo riservato le nostre posizioni, che erano - come lei sa, anche se finge di non saperlo - di dissenso verso questa riforma, sia adesso utilizzata verso di noi per screditarci e per dire che eravamo tutti d'accordo. Presidente Conte, lei dovrebbe scegliere meglio i suoi avversari (è la dote del grande stratega) o almeno i suoi collaboratori (che è la dote di qualsiasi manager ). Parliamo dei suoi collaboratori e dei suoi amici. L'allarme l'ha suscitato il presidente Visco. Bella riconoscenza per chi era venuto qui a difendere l'oro della Banca d'Italia: evidentemente qualcosa non ha funzionato. La chiusura dell'accordo è stata annunciata dall'attuale Ministro dell'economia, dimostrando come non fosse vero che lei ha rispettato il mandato di non prendere determinazioni definitive (ricordo bene quelle parole, perché siamo stati io, lei e il ministro Fraccaro a trovarle, nel suo studio a Palazzo Chigi).
2019-12-02	M5S	LoreficePietro	Ebbene, su questo permangono però delle perplessità. È vero che la ristrutturazione automatica del debito non compare nel testo oggi in discussione, ma stiamo attenti: abbiamo il dovere di escludere in maniera tassativa che possa in qualsiasi modo rientrare, magari da qualche finestra. L'Italia di fatto finisce in quella categoria di Paesi ad alto debito, che può ottenere fondi attraverso la strada più tortuosa, fatta di invasive valutazioni sulla sostenibilità del suo debito, in cui acquisisce potere la struttura tecno-burocratica del MES. Ora l'Italia non ha bisogno di chiedere aiuti finanziari e aggiungo: per fortuna. Ha sì un debito pubblico alto, ma è sostenibile, come storicamente è accaduto. E, soprattutto, se si consolidassero debito pubblico e debito privato, l'Italia risulterebbe in condizioni nettamente migliori rispetto a quelle di tanti altri partner, che sono sempre pronti ad agitare il vessillo dell'austerità. Perciò, rimandiamo al mittente le critiche di chi agita tale vessillo. Noi abbiamo uno Stato per fortuna solido anche grazie ai crediti dei tanti risparmiatori italiani. Proprio per questo il nostro Paese, peraltro terzo contributore del MES - ricordiamocelo anche nel gioco dei bilanci perché, con il 17,5 per cento, siamo il terzo contributore del MES - non può permettersi di essere trattato come figlio di un Dio minore, né di restare con la spada di Damocle di un aiuto che pende sulla sua testa, condizionando l'operato del Paese anche senza un'effettiva richiesta di aiuto. Il MES può anche essere uno strumento valido, ma lo può essere solo dopo tutte le opportune e rigorose verifiche e solo dopo i conseguenti miglioramenti. In più il meccanismo può essere utile, ma solo se inserito all'interno di un complessivo percorso riformatore che coinvolga il lancio definitivo di un bilancio dell'eurozona e di un'assicurazione comune sui depositi. Corollario di tutto questo è il riconoscimento del ruolo centrale del Parlamento, che dovrà esercitare tutte le prerogative del caso, compresa quella di fornire indicazioni alla vigilia dell'appuntamento del Consiglio europeo del 12 e 13 dicembre, in cui l'Italia dovrà far sentire con forza la sua voce. Il MoVimento 5 Stelle vuole un'Europa solidale, coesa e condivisa. Il MES, con i miglioramenti necessari, può e deve essere un passaggio per affrontare quel cambiamento che il vecchio Continente non può più permettersi di rinviare. Presidente, la attendiamo presto per la prossima risoluzione.
2019-12-02	M5S	LoreficePietro	Il MoVimento 5 Stelle, prima dai banchi dell'opposizione e poi al Governo, si è sempre battuto per un concreto cambio di passo in Europa, che possa mettere davvero al centro gli obiettivi originali del progetto europeo, che desidero elencare, anche per definire un perimetro. Gli originali obiettivi erano fatti di solidarietà, di condivisione, di crescita e di superamento delle differenze. All'interno di questo perimetro, quindi, va valutato un impianto riformatore che riguarda il MES, chiamato anche fondo salva Stati, ma che da solo non può e non deve esaurire tutte le altre riforme, che servono a cambiare l'Europa. Mi riferisco - come peraltro lei stesso ha opportunamente ricordato nel suo intervento - alla necessità di un bilancio dell'eurozona, all'Unione bancaria e alla costruzione di un'assicurazione unica sui depositi bancari, il cosiddetto EDIS. Questa è la cosiddetta logica di pacchetto, a maggior ragione da perseguire nella sua interezza, se si considera che gli stessi obiettivi sono stati citati anche dalla presidente von der Leyen, nella lettera di presentazione dell'estate scorsa, tra i suoi obiettivi programmatici al Parlamento europeo.
2019-12-02	M5S	LoreficePietro	Signor Presidente, colleghi, signor Presidente del Consiglio, abbiamo visto che il dibattito sul Meccanismo europeo di stabilità ha riscaldato non poco gli animi anche di questo ramo del Parlamento. Esso si inserisce a pieno titolo nel dibattito su come deve cambiare e su dove vuole andare l'Europa, dopo anni di crisi che, di fatto, rendono il vecchio Continente, oggi, il malato economico del mondo.
2019-12-02	M5S	PerilliGianluca	Noi diciamo molto semplicemente che il MoVimento 5 Stelle è sempre stato per un'Europa solidale: il nostro primo punto è quello della collaborazione solidale tra gli Stati. In base a questo meccanismo non ci possono essere disuguaglianze, né differenziazioni, sempre nell'interesse di questo unico obiettivo. È davvero questa la nostra preoccupazione.
2019-12-09	FdI	LaRussaIgnazio	Signor Presidente, mi è piaciuta la protesta solitaria del collega. Devo dire che le assenze che vedete ora nei banchi di Fratelli d'Italia sono dovute al fatto che i nostri senatori, insieme ai deputati di Fratelli d'Italia, in questo momento sono tutti con Giorgia Meloni a Bruxelles, a protestare in maniera chiara contro quella che noi chiamiamo una fregatura, e cioè il MES. Stop al MES. Ne parleremo quando sarà il momento, ma volevo dire che su questo, come su altri temi, non abbiamo imbarazzo a dire no; così come non ho alcun imbarazzo a dire che siamo in appoggio e in adesione a quanto ha detto il collega Romeo e molto critici sulla possibilità di votare il calendario che è stato ora prospettato. Avremmo avuto la buona intenzione di votarlo. Noi l'opposizione a una legge di bilancio di questo genere non dobbiamo neanche spiegarla, perché l'abbiamo fatta l'anno scorso, quando il contrasto era con l'Europa, come è stato già detto correttamente. La facciamo con la stessa intensità quest'anno quando il contrasto è interno alle forze di maggioranza. Siamo sereni e tranquilli. Non possiamo votare il calendario, benché avessimo detto nella riunione della Conferenza dei Capigruppo che ci avremmo potuto anche provare, perché ci avevano detto che il Governo avrebbe presentato gli ultimi emendamenti circa tre ore fa. Stiamo aspettando di minuto in minuto, ma gli emendamenti non si vedono; non sappiamo che natura abbiano; se, per l'ennesima volta, cambieranno profondamente la natura della legge di bilancio e che tempi avremo dopo per poter subemendare gli emendamenti governativi. È una storia che veramente lascia l'amaro in bocca, che viene ancor più aumentato dalla circostanza che già adesso sono stati presentati in Commissione degli emendamenti puramente ordinamentali che si vorrebbero inserire con colpi di mano nella legge di bilancio. Su questo abbiamo chiesto - lo dico qui ufficialmente - un incontro con il Presidente della Repubblica, che ha il dovere e il diritto di poter guardare a eventi siffatti affinché non sia possibile contrastare non solo le norme regolamentari, ma addirittura le leggi dello Stato italiano che impediscono che in una legge di bilancio siano proposti emendamenti di natura organizzativa o ordinamentale. Immaginiamo che sia improponibile cercare di assoggettare al Governo organismi come le Authority, che per loro natura devono essere estranei a ogni possibilità di controllo dell'Esecutivo; eppure, vi è un emendamento in quella direzione. Non è questa la sede in cui dire il perché e il percome. Mi sentirei troppo onorato nel doverlo spiegare e, quindi, non lo faccio. Ma sappiano che da ciò che accadrà da qui alle prossime ore dipenderà l'atteggiamento dei parlamentari del Gruppo Fratelli d'Italia, che fino a questo momento si sono dimostrati - il Presidente di Commissione ce ne darà atto - assolutamente disponibili a trovare possibilità di velocizzare l' iter e a dare all'Italia una vera legge di bilancio. Ove venissero meno queste condizioni, e cioè l'assenza di nuovi emendamenti che stravolgono quanto abbiamo conosciuto finora o, peggio, l'inserimento di emendamenti che non hanno la possibilità di essere considerati ammissibili, verrà meno un atteggiamento collaborativo e, sia pure nei limiti del Regolamento, verrà messa in atto ogni possibile iniziativa parlamentare affinché non passi il nuovo tentativo di una maggioranza divisa su tutto, ma che vorrebbe essere unita nel calpestare i diritti dell'opposizione e addirittura le norme di legge. Aggiungo che in ogni caso subordiniamo anche a questa valutazione la possibilità di dare il nostro assenso affinché si riuniscano contemporaneamente Assemblea e Commissione bilancio, che può accadere purché la Commissione non voti; non può invece verificarsi se la Commissione ha in programma votazioni mentre è riunita l'Assemblea, senza il consenso di tutti i Gruppi parlamentari. Il nostro consenso ad oggi non c'è: ci potrà essere solo all'esito di quanto vedremo nelle prossime ore.
2019-12-09	LN	RomeoMassimiliano	Stiamo già facendo meglio di voi! ROMEO (L-SP-PSd'Az). Però è altrettanto vero che l'anno scorso c'era almeno un motivo che aveva allungato i tempi: mi riferisco a tutte le difficoltà che abbiamo incontrato e al fatto che c'era un braccio di ferro tra l'allora Governo e l'Europa sulla famosa questione del 2,4 per cento del rapporto deficit -PIL, perché l'Europa voleva che stessimo sotto il 2 per cento e poi abbiamo chiuso al 2,04 per cento. In questo caso invece ci troviamo di fronte al fatto, nonostante l'Europa al 2,2 per cento vi abbia steso il tappeto rosso, dicendo «Bravi, andate avanti senza nessun problema», che il braccio di ferro è dentro la stessa maggioranza che sostiene il Governo. È questo quello che dobbiamo mettere in evidenza.
2019-12-09	PD	AstorreBruno	Signor Presidente, onorevoli colleghi, oggi siamo tutti un po' più soli: la nostra memoria collettiva ha perduto un instancabile testimone diretto di quello che è stato il più grave abominio dell'uomo sull'uomo. La scomparsa di Piero Terracina, sopravvissuto ai campi di sterminio, è un dolore tremendo per tutti noi. Piero Terracina, come molti dei sopravvissuti a quel folle delirio che è stato il nazifascismo, scelse il silenzio; poi iniziò a parlare, a raccontare. Dopo la profanazione di un cimitero ebraico (badate, colleghi, è accaduto anche qualche giorno fa, nel cimitero ebraico vicino a Strasburgo), decise che era giunto il momento di trasmettere la memoria, senza la quale un Paese e una comunità smarriscono se stessi, con il rischio di precipitare negli abissi più bui. Io ho avuto la fortuna di incontrare Piero Terracina e di assistere ad alcune sue testimonianze in scuole della provincia. Era un uomo buono, dal volto simpatico e dai modi semplici e gentili; soprattutto non odiava, sapeva che tutto quello che lui e milioni di uomini - donne e bambini come lui - avevano vissuto sulla propria pelle - quel numero impresso sul suo avambraccio, A5506 - era figlio dell'odio, di un odio senza limiti, folle. Peraltro, invito chi non l'avesse vista ieri sera in televisione, a guardare «La grande storia» di Paolo Mieli, sulle furie del fuhrer: attenzione a corsi e ricorsi storici. Da ingranaggio di una macchina infernale a testimone prezioso e incomparabile, la sua è stata una instancabile funzione educativa. Gli siamo grati per tutto quello che ci ha trasmesso e per come ci ha arricchito; gli occhi dei bambini e delle maestre quando faceva quegli interventi rimarranno nella mia memoria per sempre. Attenzione, però, Presidente e colleghi: non proseguire nell'opera di testimonianza, smettere di raccontare quel dramma, secondo me farebbe morire Piero Terracina una seconda volta. Siamo tutti chiamati non solo a non dimenticare quel passato disumano, ma a renderlo vivo nella memoria, proprio come il compianto Piero Terracina faceva quotidianamente. Solo così potremo evitare nuove follie. Viviamo tempi in cui aumentano negazionismi, revisionismi storici, croci uncinate e comunque simbologie e caratteri dell'odio ricompaiono troppo spesso in Europa e altrove nel mondo. Discorsi carichi di odio e di disprezzo nei confronti di ebrei e di altre minoranze, non solo etniche, stanno conquistando sempre più spazio nelle arene politiche e nei cuori e nelle pance della gente. Raccogliamo la testimonianza di amore, di tolleranza e di dialogo che Piero ci ha lasciato e diffondiamola ovunque, perché solo salvaguardando la memoria possiamo evitare il ripetersi di tragedie fondate sulla negazione dell'uomo.
2019-12-11	FI	MalanLucio	, perché non possiamo accettare misure con cui l'Europa si autoinfligge dei limiti che altri Paesi non si infliggono, per cui peggiorerebbe la nostra competitività e, alla fine, la nostra possibilità di difendere realmente l'ambiente.
2019-12-11	FI	MalanLucio	Chiediamo inoltre una maggiore attenzione e più fondi per la gestione dei flussi migratori e chiediamo che si cerchi di dare all'Europa una politica vera rispetto all'Africa, alla Cina, al Venezuela ed a Israele. Come ha detto il senatore Salvini (ho molto apprezzato questo passaggio), su troppi argomenti, e parliamo per esempio di Venezuela, di Cina e anche di Israele, l'attuale maggioranza ha espresso posizioni assai disomogenee, per essere ottimisti, e anzi chiaramente contraddittorie.
2019-12-11	FI	MalanLucio	Collega, un attimo... Signor Presidente del Consiglio, può ascoltare, gentilmente? Grazie. MALAN (FIBP-UDC). Noi abbiamo espresso in modo molto chiaro le nostre priorità riguardo al MES. Chiediamo che non venga menzionata l'esigenza della ristrutturazione del debito, né in modo obbligatorio - com'era effettivamente la prima versione - né in modo discrezionale, e cioè che le autorità preposte possano decidere che in un determinato caso chiedono una ristrutturazione e in un altro caso non la chiedono. Abbiamo infatti visto troppe volte prevalere gli interessi degli altri e non quelli dell'Italia. Noi abbiamo chiesto, in sostanza, di evitare che l'Italia paghi per interventi del MES con i quali eventualmente non sia d'accordo. Chiediamo dunque di chiedere il voto all'unanimità, perché il Meccanismo attuale non è vero che dà la possibilità di veto all'Italia, ma lo dà solo alla Francia e alla Germania, e questo non ci può evidentemente andare bene. Queste, come quelle dette precedentemente, sono parole espresse in modo chiaro anche da Antonio Tajani, che fino a pochi mesi fa era Presidente del Parlamento europeo, quindi sicuramente un europeista di primissimo piano. Bisogna chiedere che il Parlamento europeo sia coinvolto nel controllo di questi meccanismi finanziari. Bisogna rimediare alla figura di questo direttore generale del MES, una figura potentissima lontana evidentemente dall'espressione dei cittadini. Diversamente, se viene prospettato ai cittadini europei (non soltanto italiani), un direttore generale eletto da nessuno che ha potere di spostare centinaia di miliardi, molto più di Capi di Stato, eletti dai cittadini, è chiaramente evidente che il sentimento dei cittadini si allontanerà dall'Europa. Non ci si potrà poi lamentare che c'è un cattivo atteggiamento nei confronti dell'Europa. Noi chiediamo che questo sia inserito in un ampio quadro di riforme, in cui per il debito non si tenga conto soltanto del debito pubblico, ma anche di quello privato e del debito delle aziende. Questo favorirebbe di molto l'Italia e sarebbe un criterio più appropriato e più economicamente fondato. Più in generale, chiediamo un ruolo più attivo del Parlamento nel controllo della politica economica dell'Unione europea. Ma in questo vertice europeo non si parlerà soltanto di questo; ci sono anche altre cose: viene discusso il quadro finanziario pluriennale (sostanzialmente il bilancio dell'Unione europea). Noi le chiediamo certamente di sostenere una transizione verso l'ecosostenibilità, ma non un qualche piano che danneggi la possibilità di sviluppo industriale ed economico del nostro Continente
2019-12-11	FI	MalanLucio	Le chiediamo di battersi perché nel bilancio europeo vengano difesi gli interessi italiani, in particolare per il capitolo dell'agricoltura e della pesca, che rischiano dei tagli. Chiediamo più fondi per le infrastrutture, perché sono queste che indubbiamente unificano l'Europa, come ad esempio il TAV (ma è solo un esempio), su cui noi del centrodestra abbiamo le idee molto chiare mentre sappiamo che per altri non è così.
2019-12-11	FI	PerosinoMarco	Il Meccanismo europeo di stabilità è stato approvato nel 2012, con sede a Lussemburgo (noto Stato in cui si combatte l'evasione fiscale). Ma c'è già la BCE che fa questo tipo di operazioni. E, soprattutto, è chiaro che si va verso una grave perdita di sovranità. La auspicano quelli che sono più progressisti, i giornali che vanno per la maggiore, veramente i poteri forti. Perdere sovranità vuol dire che la Francia bombarderà chi le pare; vuol dire che la Germania salverà le sue banche e noi no, resteremo a guardare. È già deciso, come ci è stato detto? Gli italiani lo vogliono? Io non ho sentito, tra il popolo, che la gente sia così appassionata del MES. Il Parlamento prende atto. Se votasse no cosa succede? È possibile oppure è una finta e stiamo giocando? L'Europa per i miei gusti già costa troppo: 16 miliardi cash tutti gli anni, di cui 11 tornano indietro, mentre gli altri 5 vanno a perequare l'Est, che così ci fa concorrenza soprattutto in materia di agricoltura, e a mantenere la costosa struttura. Ci sono poi i fondi europei: chi si imbarca in queste avventure pena tre, quattro o cinque anni con i cofinanziamenti. Se potete dire qualcosa, magari in un'altra occasione visto che non è questo il tema, sarebbe il caso di chiedere che non è più necessario cofinanziare. L'Europa in questi giorni ci dice che non facciamo pagare le tasse sui porti, per cui c'è il rischio che venga avviata nei confronti dell'Italia una procedura di infrazione e, mentre la Germania mette a posto le sue banche - dopo metterà a posto le altre, quelle grandi - da noi Tercas è fallita. Il ministro Gualtieri, in audizione in Senato - a mio avviso e lo dico con rispetto - ha avuto un atteggiamento leggermente sopra le righe; e dico leggermente perché voglio essere corretto. Ha detto che Cannata e Visco non hanno capito, così come Cottarelli, facendo anche un altro nome che in questo momento mi sfugge. Nei giorni del MES è anche comparso il CES (riassunto in Convenzione europea sessuale), che è la continuazione di quello per cui, quando sono intervenuto per la fiducia, signor Presidente del Consiglio, ho parlato di Apocalisse: non parlo più di Apocalisse - verrà - ma degli ultimi giorni di Bisanzio. Nel MES abbiamo il 17 per cento: prima o poi dovremmo conferire 125 miliardi, a tranche : dove li prenderemo? Non potendo stampare, a chi li toglieremo? Finiremo per toglierli ai ricchi notoriamente. Per accedere bisogna rispettare il fiscal compact, altro accordo che si è approvato senza capire o in malafede, sapendo che non si sarebbe adempiuto. Come risulta chiaramente dagli articoli 12 e seguenti e dall'Allegato III, tradotto in italiano, a noi non spetta l'aiuto: il debito sarà ristrutturato d'ufficio. Gli aiuti non spettano in verità neanche alla Francia e alla Germania, che non rientrano nei parametri. A decidere sono i Ministri, ma di fatto ci sono dei governatori guidati da un direttore generale, che è sopra la legge e con il quale, prima di parlare, chiunque dovrà fare domanda e fare parecchia attesa, con discrezione, se uno Stato è in grado di rimborsare l'intervento. Tuttavia, se si fosse in grado di rimborsare tout court, tanto varrebbe chiedere un prestito in caso di emergenza, non ci sarebbe bisogno dell'aiuto. Come ho provato a dire in Commissione - so che sono cose che lasciano il tempo che trovano - perché noi italiani, nella nostra dignità di Nazione e di Patria, non ristrutturiamo da soli il nostro debito con il Fondo salva Italia? Nei cassetti della Presidenza del Consiglio c'è una proposta di Panerai, Savona e altri: non so, signor Presidente del Consiglio, se vorrà delegare qualcuno. Nella proposta c'è scritto che, con il Fondo salva Italia, attraverso la dismissione degli immobili, si possono fare cose interessanti. C'è poi la questione dello spread, che ballerà per qualche giorno - è normale - qualora noi dicessimo di no. Ricordo però che, quando si volevano fare certe operazioni, lo spread ha ballato malamente nel 2011, arrivando a oltre 500 punti e non è importato a nessuno. Penso che questa decisione debba essere rinviata sine die : non ci serve. Tralascio il capitolo delle banche. Noi abbiamo già il Fondo interbancario; ce lo lasciassero usare. Si dice che è di natura privata, ma lo abbiamo. Chiudo leggendo una dichiarazione resa a un giornalista da un economista francese, un certo Shahin Vallée, stretto collaboratore di Macron: «La riforma del Trattato MES, nella stesura attuale, non vale la carta su cui è scritto. L'Eurogruppo dovrebbe rinviare l'accordo e definire con la nuova Commissione europea un testo più ampio, più equilibrato e più ambizioso». Conclude Vallé: «C'è qualcosa di vigliacco nel sostenere pubblicamente un accordo, sperando segretamente che siano gli italiani a bloccarlo». Chiude il giornalista: « Chapeau !», come si dice in Francia. Di fronte dunque a queste situazioni e al fatto che si sono svegliati economisti e persone di diversa tendenza che non hanno portato il cervello all'ammasso, è evidente che non si tratta di questione di Lega o non Lega, perché questo è un attacco facile. Certo, la Lega ha sposato la causa, come anche Forza Italia e tutto il centrodestra, ma vi chiediamo di pensarci ancora: chiedete un rinvio e chiedete una modifica della modifica, affinché non ci sia un cappio al collo per l'Italia.
2019-12-11	FI	PichettoFratinGilberto	Signor Presidente, signor Presidente del Consiglio dei ministri, rappresentanti del Governo, colleghe e colleghi, il Consiglio europeo del 12 e 13 dicembre è un momento cruciale per riscrivere le regole dell'Unione europea, per intervenire ad aggiornarle, per cambiarle rispetto ai tempi e per correggere quanto, in base all'esperienza dagli anni Novanta e dal Trattato di Maastricht in poi, abbiamo avuto modo di provare e abbiamo la necessità di cambiare. Perché, con gli altri Paesi dell'Unione europea, abbiamo molte regole comuni che sono state adottate negli ultimi vent'anni e quindi l'Europa non è solo un'espressione geografica.
2019-12-11	FI	TestorElena	Ogni tanto vale la pena giocare in squadra e, se proprio non si vuole percorrere questa strada, perlomeno si ha avuto modo di confrontarsi con più idee, cogliendo gli spunti più interessanti. Di fatto, il tema del MES è molto tecnico e abbraccia un meccanismo composto da una organizzazione intergovernativa. Oltre ai tecnici, vi partecipano anche i Ministri delegati dei Paesi membri. Questa minima partecipazione basta per dare un aspetto politico? Mah! E la democrazia? Troppi poteri affidati al direttore generale, che può fare il bello e il cattivo tempo. La nostra proposta è quella del Parlamento europeo, che è l'unico ente europeo democraticamente e direttamente eletto dai popoli europei. Bisogna, cioè, creare un fondo di garanzia per tutti, ma sotto il controllo del Parlamento europeo. Va rivisto il voto a maggioranza, perché questo avvantaggia i Paesi più forti, in primis Germania e Francia. Inoltre, il voto dovrebbe essere all'unanimità, per evitare che vengano utilizzati i soldi di un Paese anche se quest'ultimo ha votato contro. Il Meccanismo europeo di stabilità mette davvero a repentaglio i risparmi degli italiani. Noi di Forza Italia siamo sempre stati europeisti convinti, ma il MES, costruito in questo modo, rappresenta un serio rischio per un Paese fortemente indebitato come l'Italia. Mi chiedo: se mai dovessimo attingere al fondo salva Stati, come pensate di ristrutturare un debito pubblico in aumento costante con crescita zero? Patrimoniale? Prelievo forzoso dai conti correnti? Ciò che appare più evidente è che bisogna fare politiche di crescita per il nostro Paese. Dobbiamo alleggerire la burocrazia, riformare la giustizia che deve dare risposte più celeri, bisogna attrarre gli investimenti esteri e non farli fuggire, come nel caso ex Ilva, e abbassare le tasse, abbassare le tasse, abbassare le tasse! Dobbiamo fare questo, e subito, se vogliamo veramente bene al nostro Paese. Altro tema importante che verrà trattato nel prossimo Consiglio europeo sono i cambiamenti climatici. Noi tutti dobbiamo essere consapevoli di ciò che sta succedendo al nostro pianeta e cercare di rispondere dando soluzioni che possano procedere verso l'ecosostenibilità ambientale, salvaguardando lo sviluppo industriale ed economico, aumentando gli investimenti in ricerca e innovazione, garantendo piani d'investimento per la rigenerazione delle grandi città, pianificando il recupero e il risparmio del territorio e l'efficientamento energetico, ma soprattutto valutare e mettere in atto una mobilità sostenibile. Il quadro finanziario pluriennale 2021- 2027 deve tener conto della riduzione del bilancio dell'Unione europea dovuto alla fuoriuscita del Regno Unito di circa 13 miliardi. A tale mancanza o gli Stati membri contribuiscono con altre risorse proprie, oppure, come ipotizzato dall'Unione, impongono di esaminare e rivedere l'architettura del sistema delle risorse proprie. La Commissione propone di confermare le tre risorse proprie ma modernizzandole, cioè mantenere inalterati i dazi doganali come risorse proprie tradizionali dell'Unione, ma riducendo dal 20 al 10 per cento la percentuale che gli Stati membri trattengono come spese di riscossione; mantenere la risorsa propria basata sul reddito nazionale lordo; semplificare la risorsa propria basata sull'IVA. Poi ci sono altre tre ipotesi, vale a dire: il 20 per cento delle entrate provenienti dal sistema di scambio delle quote di emissione; un'aliquota di prelievo del 3 per cento applicata alla nuova tassa imponibile consolidata comune per l'imposta sulle società; un contributo nazionale calcolato in base alla quantità di rifiuti non riciclati e di imballaggi di plastica. L'Italia sta valutando anche la situazione della web tax ma, considerati dazi che ci vogliono imporre, forse è il caso di pensarci. Oltre a questo, bisogna tener conto delle nuove priorità emerse negli ultimi anni, come la gestione del fattore migratorio e le sfide per la sicurezza sia interna che esterna dell'Unione europea; fenomeni su cui sono state stanziate importanti e necessarie risorse. Certo, i tagli alla politica agricola comune sono innumerevoli e bisognerebbe considerare che, invece, si dovrebbero prevedere investimenti futuri in relazione alla PAC. Quindi, bisognerebbe investire per cercare non di sfruttare il territorio, ma una maggiore redditività di ritorno, investendo in tecnologia e dando le risposte necessarie, tenendo in considerazione anche l'aumento della popolazione mondiale. Questo potrebbe essere anche un sistema per l' export che potrebbe dare al nostro PIL interno le risorse che cerchiamo. Concludo rivolgendo un invito al Presidente: non esautori il Parlamento perché, oltre ad essere la casa della democrazia, è una fucina di idee. Presidente, non si isoli in Europa. Ricordi a se stesso e agli altri partner che siamo un Paese fondatore, oltre che contributori diretti, e pretendiamo un ruolo da protagonisti, non di comparsa.
2019-12-11	FdI	UrsoAdolfo	Signor Presidente, è triste notare che nei banchi del Governo in questo dibattito così importante e in vista di un Consiglio europeo davvero significativo non siano presenti né il Ministro dell'economia né il Ministro degli affari esteri, che hanno le competenze specifiche sulle materie che stiamo affrontando. Che abbiano le competenze specifiche sulle materie che stiamo affrontando lo dimostra proprio l'agenda dei lavori, che, caro Presidente del Consiglio, è tutta pericolosamente inclinata contro gli interessi nazionali. Si tratta dell'agenda dei lavori del primo Consiglio europeo in cui si esercita il potere della nuova Commissione, dominata dagli interessi franco-tedeschi. È il primo Consiglio europeo in cui, di fatto, è assente la Gran Bretagna e il fatto stesso che nelle prossime ore si deciderà sul suo futuro, con le elezioni che gli inglesi potranno esercitare, è molto importante, anche alla luce del fatto che nella Commissione europea non c'è più un commissario inglese. Cari colleghi, caro Presidente, inizia cioè una nuova legislatura europea in cui l'Italia è emarginata, subordinata e suddita. Tant'è vero questo, che viene dimostrato dall'agenda dei lavori, al primo punto della quale c'è il clima. A me è parso strano sentire lei e poi il senatore Casini, che ha fatto un discorso di destra con conclusioni di sinistra, notare come nell'agenda del clima l'Italia dovrebbe difendere gli interessi dell'impresa (l'ha detto persino lei: delle piccole e medie imprese), per poi ritrovarci a varare un bilancio dello Stato in cui non c'è nulla di quello che avrebbe dovuto essere il programma climatico e l'ecologia economica del Governo, ma c'è, invece, una tassa che grava sulle imprese, che voi stessi avete chiamato plastic tax. Dite cioè una cosa, enunciate un principio e fate esattamente il contrario di quello che avete enunciato, in Europa e in Italia (nella manovra). Gli altri punti, però, signor Primo Ministro, quelli che ci sono e quelli che non ci sono, sono gravemente pericolosi per l'Italia e dimostrano che l'agenda, i contenuti e gli obiettivi di questa nuova fase europea sono per noi estremamente pericolosi. Pensiamo all'agenda: lei stesso ha detto che vi è il quadro finanziario pluriennale, sul quale la proposta finlandese è inaccettabile; c'è poi il punto che riguarda nel merito la politica agricola comune, e la proposta che ci viene fatta è inaccettabile; c'è poi la nuova politica di coesione, e la proposta che ci viene fatta è inaccettabile. Sono parole vostre, non nostre. Questo è un piano pericolosamente inclinato, sul quale l'Italia è in retroguardia e sulla linea del Piave. Tant'è vero questo, che mancano anche gli argomenti che ci interessano: quelli presenti sono tutti predisposti contro di noi; quelli assenti sono di nostro interesse. Non c'è nulla dell'accordo sui migranti a Malta. Sottovoce dico al partito laburista italiano che quello laburista maltese è l'esempio di cos'è diventato il laburismo della sinistra italiana ed europea, nelle mani della finanza internazionale speculativa e forse anche della criminalità. È il modello. Ebbene, non c'è nulla dell'accordo sui migranti di Malta, che è scomparso. Non c'è nulla su una politica estera di nostro interesse. Cosa sta accadendo in queste ore in Libia? Non è che magari tra qualche ora ci ritroveremo ad avere qui ulteriori rifugiati politici, magari del Governo libico? La situazione libica infatti è precipitata. E qui non c'è nulla che riguardi l'interesse nazionale italiano in Libia e sulla frontiera mediterranea. C'è anche il MES o, meglio, c'è fuori. Quello che c'è sul MES è la conferma di tutta l'agenda, perché quello che c'è sul MES, per venire alle due risoluzioni, è un quadro preoccupante. La risoluzione della maggioranza, che è vacua, è la risoluzione del Partito Democratico, alla quale il MoVimento 5 Stelle ha dato la propria adesione, contraddicendo tutto quello che era il programma e l'impegno politico del MoVimento 5 Stelle. Ebbene, nella mozione del Partito Democratico, che è la risoluzione di maggioranza, i punti fondamentali sono talmente evasi da lasciare allibiti. Nella risoluzione di maggioranza c'è scritto ancora, sostanzialmente, di tenere insieme i tre pilastri. Io non riesco a comprendere come si possano tenere insieme i tre pilastri, quando uno di questi è già deciso da giugno, in maniera chiara e netta, e ne è stata rinviata l'esecuzione di qualche mese, come già il ministro Gualtieri aveva detto in Commissione finanze, solo per una condizione tecnica di traducibilità del testo. Il resto sono solo finzioni da operetta. Degli altri due pilastri non si sa ancora nemmeno il cronoprogramma e la loro conclusione arriverà, verosimilmente, tra uno o anche due anni. Come si fa a tenere insieme un quadro in cui si è già deciso sul pilastro fondamentale che ci riguarda e nulla è chiaro sugli altri due pilastri? È un artificio parolaio, che può andare bene al MoVimento 5 stelle e al Partito Democratico, ma certamente non va bene all'interesse nazionale. Così come per il secondo punto, secondo il quale sul MES, come dice la risoluzione di maggioranza, bisogna tener conto degli interessi del Parlamento. Ma il MES è già stato deciso senza tener conto della precedente risoluzione approvata dall'allora maggioranza di Governo, che era una maggioranza aggressiva nei confronti dell'Unione europea e che si è trasformata, con lo stesso Presidente del Consiglio e lo stesso capo delegazione del MoVimento 5 stelle, in una maggioranza supina agli interessi dell'Unione europea. Ebbene, tutto questo va sostanzialmente contro l'immagine, il ruolo, la dignità e l'interesse del nostro Paese. La nostra risoluzione è un fatto politico di straordinaria importanza, perché le forze di centrodestra si sono ritrovate tutte unite su un documento chiaro, significativo, risolutivo, che dà indicazione e tempistiche precise come se fossimo ( e di fatto già siamo) in una condizione alternativa di Governo. Il Paese, infatti, sa che tutto quello che voi state pregiudicando, dovremo poi salvarlo noi, dopo quelle che ci auguriamo saranno elezioni anticipate.
2019-12-11	LN	ArrigoniPaolo	Signor Presidente, onorevoli colleghi, rappresentanti del Governo, sul decreto sisma, blindato qui in Senato, partiamo dall'inizio. È stato approvato dal Consiglio dei ministri il 21 ottobre, un lunedì che precedeva di sei giorni le elezioni regionali in Umbria, una tempistica alquanto sospetta. Infatti il decreto è stato utilizzato come spot elettorale, sbandierato come un vero cambio di passo per la ricostruzione. Ricordo bene le parole pronunciate dal premier Conte, del Governo Conte bis, in quei giorni nelle terre di San Francesco: in questo decreto «ci sono tante misure tra cui quelle per la semplificazione e l' accelerazione della ricostruzione privata» del Centro Italia. Questo è il decreto che mancava. Finalmente diamo una svolta. Ricordo poi le parole del governatore delle Marche Ceriscioli che, in ordine all'autocertificazione introdotta in quei giorni, disse che ci sarebbe stato un grande cambio di passo nella ricostruzione. Peccato che il provvedimento non sia stato concertato con chi vive, amministra e opera nel cantiere più grande d'Europa.
2019-12-11	LN	BagnaiAlberto	Il primo motivo è politico. È del tutto evidente che il tentativo di comunitarizzare, ovvero introdurre il metodo comunitario nel meccanico del fondo salva Stati, è fallito e questa non è una premièrie. Pensiamo al fiscal compact, che all'articolo 16 prevede l'obbligo di recepimento nei trattati dopo un periodo di prova di cinque anni. Il recepimento non c'è stato. Questo significa che si ritiene che i parametri del fiscal compact sono stati fallimentari o che nessuno in Europa ci vuole mettere la faccia o ha la volontà politica di recepirli nei trattati. Bene: questi trattati fallimentari sono esattamente quelli che il MES, nella versione riformata, recepisce. Il MES, a sua volta, è un ulteriore fallimento. Nel 2015 parte con l'idea di fare un fondo monetario europeo, di inserire anche questo nei trattati e sottoporlo a un circuito politico che preveda l'intervento del Parlamento europeo o - quanto meno - che non comprima il ruolo della Commissione. Sotto questo aspetto, il progetto è fallito. Il ruolo della Commissione è stato compresso. Non si può banalizzare questa storia, perché è un passo, magari piccolo, ma in una direzione totalmente sbagliata rispetto a quella che ci viene proposta come salvifica per il progetto europeo. Vogliamo parlare del fatto che la riforma si proponeva di snellire il meccanismo di sostegno finanziario ai Paesi in crisi? Sì, lo fa, ma a condizioni nelle quali oggi forse rientra solo la Germania. Tutti gli altri Paesi che stanno fuori hanno sostegno esattamente alle stesse condizioni di prima, cioè sottostare a un memorandum. Quindi, di fatto, abbiamo un'istituzionalizzazione della Troika, che a parole nessuno voleva, e neanche lei, signor Presidente del Consiglio. Però, alla fine, ci troviamo con questa minestra. Perché? Mah! C'era anche l'idea di rinforzare il meccanismo di salvataggio delle banche, il Fondo di risoluzione unico, ma sinceramente lo stiamo facendo con due spiccioli. Le risorse del Fondo di risoluzione unico, più quelle versate nel MES sono pari, insieme, a circa un quarto dei fondi che sono stati necessari per salvare le banche del Nord e del Sud fino al 2014. Di cosa stiamo parlando? Quando ci sarà una crisi, sarà necessario quello che c'è nei Paesi civili, ossia un intervento della Banca centrale. A cosa serva questo MES non si capisce. Ci raccontate che tutti lo vogliono, ma allora non si capisce perché non lo hanno recepito nei trattati. Insisto nel dire che, dal mio punto di vista, il MES è un momento di debolezza del progetto europeo. Ci sono problemi di metodo anche nel nostro Paese. Il mancato coinvolgimento del Parlamento deve terminare. Spero che lei, presidente Conte, si faccia latore al ministro Gualtieri del nostro desiderio di vederlo e ascoltarlo su quello che è successo nell'ultima riunione dell'Eurogruppo. Ciò deve terminare anche perché, senza coinvolgimento dei Parlamenti, la logica di pacchetto diventa fallimentare. E questo fallimento lo ha già dimostrato. Perché fallimentare? Sappiamo che i tre pezzi del pacchetto - la riforma del MES, l'EDIS e il BICC - viaggiano su velocità diverse e, in effetti, il risultato di questo approccio non può essere che uno. Se lo si prende sul serio, si blocca completamente il processo di riforma europea, aspettando che l'ultimo pezzo arrivi. E l'ultimo pezzo non arriverà mai, e non perché la Lega è cattiva ed euroscettica, ma per i nein dei nostri fieri alleati tedeschi. D'accordo? Se invece non lo si prende sul serio, si prendono delle fregature. La fregatura è già stata presa, perché i termini del dibattito, quando lei non c'era ma qualcuno nel dibattito c'era, erano ben diversi: avere un vero EDIS in cambio dell'adesione al MES. Una volta che avete ceduto sul MES, c'è stato un arretramento della posizione del nostro Paese. E ciò è tanto vero che adesso il dibattito è tra avere un meccanismo di assicurazione indebolito in cambio di ponderazione per il rischio dei titoli di Stato, che voi dite di non volere. Ma certo, chi direbbe di volere una cosa assurda e irrazionale? Nessuno. D'altra parte, dicevate anche - e avevate preso l'impegno di rifiutare - di non volere, all'interno del MES, condizionalità che limitassero la crescita. E invece ci sono. A questo proposito, sarebbe forse importante accendere una luce su qual è il reale stato del negoziato sull'EDIS, perché noi sappiamo vagamente che c'è stato un high level working group che ha lavorato. Non sappiamo chi ci fosse per l'Italia e non si rinviene negli atti parlamentari il momento in cui su un aspetto così importante, che voi stessi dite essere importante, questo qualcuno abbia preso, direttamente o indirettamente, un mandato a negoziare. Non è che, anche in questo caso, vi siete venduti - in termini figurati ovviamente - qualcosa e poi verrete a dirci: «Sì, ma sette mesi fa, settordici mesi fa è già stato tutto approvato e ora non si può più dire niente»? Questo metodo - lo avete capito - d'ora in avanti questo Parlamento non lo accetterà più
2019-12-11	LN	BagnaiAlberto	Oggi è l'11 dicembre: è passata una settimana dall'Eurogruppo e ancora non sappiamo se il signor Ministro dell'economia e delle finanze onorerà la Commissione finanze e tesoro dell'invito che gli è stato recapitato, per descriverci cosa è successo a quell'Eurogruppo. Siamo certi che lo farà, anche se rimane per me una questione irrisolta: come mai un Trattato, che - secondo le sue parole - è innocuo, non apporta modifiche sostanziali e per l'Italia è addirittura inutile, è stato recato all'attenzione dei parlamentari con modalità analoghe a quelle con cui il TTIP ( Transatlantic trade and investment partnership) è stato presentato agli europarlamentari, ovvero stanza chiusa, divieto di prendere appunti e divieto di comunicare con l'esterno? Evidentemente tanto innocuo non era, se lo si doveva tenere sotto simili vincoli di segretezza. Non parlerei però - come hanno fatto i colleghi della Camera bassa - di tradimento, e non userei questi toni accesi. Non siamo di fronte a un melodramma, a un «Tristano e Isotta». Mi sembra più una commedia all'italiana, di quelle ambientate in provincia, del genere «Lui, lei, l'altro»: «Cara, non è come pensi tu. Dammela la fiducia e io sposerò il tuo progetto di contrastare i poteri europei».
2019-12-11	LN	BagnaiAlberto	anche perché si è capito che, per promuovere un reale dibattito nelle sedi europee la subalternità, la quiescenza, le buone maniere, i toni pacati servono fino a un certo punto. Occorre anche andare lì e affermare le proprie ragioni con energia. Occorre anche appoggiarsi a un Parlamento che deve essere coinvolto, perché la forza dei Parlamenti nazionali è l'elemento che a sua volta dà forza ai vari negoziatori in Europa. Ma a questo scopo - mi duole ricordarglielo - gli italiani, appena sarà loro possibile farlo - credo molto presto - si rivolgeranno a Matteo Salvini.
2019-12-11	LN	BagnaiAlberto	È andata avanti così per parecchio tempo, ma non è il tempo di recriminare. Vale la pena, però, di ricordare quando si è interrotta questa commedia, ovvero quando abbiamo avuto la plastica conferma del fatto che il Gruppo dei nostri ex alleati non ci avrebbe più sostenuto, come aveva fatto, nella nostra azione per cercare di contrastare e fornire proposte alternative rispetto a quello che dall'Europa arrivava come un pacchetto preconfezionato. Ravviso qualche lieve problema di metodo in tutto quello che è successo, che vorrei sottoporre all'attenzione del mio Presidente e degli onorevoli colleghi. Riassumendo direi che Dio è morto, l'Unione europea è moribonda e la maggioranza non sta troppo bene, ma questo lo vediamo in Commissione bilancio
2019-12-11	LN	BriziarelliLuca	Allora, di fronte a tutto questo, non sappiamo chi debba essere più sereno fra Conte, Zingaretti e Di Maio. Quello che sappiamo è che non possono stare sereni i cittadini fintanto che ci sarà questo Governo e non ci rassegneremo e non saremo sereni noi finché finalmente non si potrà tornare a dare risposte e soluzioni concrete ad un territorio che da troppo tempo le attende. Noi del Gruppo Lega - insieme ai colleghi dei 5 Stelle che anche a questo riguardo sembrano essersi persi per strada, come lo saranno, forse, sulla strada dell'Europa, oggi pomeriggio, sul MES - siamo rimasti su quella strada che porta a soluzioni concrete che sapremo dare a una comunità che da troppo tempo le aspetta.
2019-12-11	LN	CandianiStefano	Peraltro non sono dovute a una posizione non condivisa rispetto al mandato ricevuto dagli elettori, ma all'imbarazzo di trovarsi oggi con il Presidente del Consiglio, che essi sostengono con il loro voto di fiducia, che fa l'esatto opposto quando va in Europa.
2019-12-11	M5S	BotticiLaura	E con gli italiani dobbiamo essere chiari: dobbiamo dire al Paese che Unione europea vogliamo e quindi che Paese vogliamo, perché le due cose sono interdipendenti l'una dall'altra. Ciò che accade in Europa influisce sulla vita dei suoi singoli Stati membri e dei suoi cittadini. Il modello sociale europeo, così come descritto dal preambolo del Trattato sull'Unione europea, è minacciato dalle politiche di austerità mal concepite, giustificate all'opinione pubblica come il prezzo da pagare per avere un'economia stabile e in crescita. Il Meccanismo europeo di stabilità infatti nasce nel 2011, in piena crisi economica, e viene costruito sulla paura del dissesto finanziario dell'eurozona. Solitamente, quando si agisce nella paura, si commettono errori. Ebbene, noi riteniamo che questi errori possano essere corretti, anche perché le misure di austerità, se non gestite adeguatamente, danneggiano le conquiste sociali europee, creando divisioni e conflitti fra i Paesi.
2019-12-11	M5S	BotticiLaura	E nessuno rimarrà indietro, se l'Europa agirà con giudizio, spinta dalla necessità di rafforzare i rapporti di solidarietà tra gli Stati. Buon lavoro.
2019-12-11	M5S	BotticiLaura	Nella risoluzione che voteremo oggi, ribadiamo la volontà di dare il via libera alle varie riforme, a condizione che nel confronto con i partner europei vengano sciolti i nodi su tutto il pacchetto, assicurando l'equilibrio complessivo dei diversi elementi trattati. Credo che questa sia una grande occasione, anzi la grandissima occasione del secolo, per parlare dei meccanismi della rappresentanza politica nell'Unione europea, per dire cosa ci piace e come vorremmo fosse l'Europa, che, volente o nolente, costituisce la nostra casa. Se le fondamenta non sono solide, se non vengono puntellate quando è necessario, tutto rischia di sbriciolarsi e seppellirci sotto una montagna di polvere. Siamo il Governo del Paese; non è tempo di sfasciare, ma di costruire.
2019-12-11	M5S	FedeGiorgio	Ho sentito tante critiche da parte dei relatori di minoranza. Partiamo allora dall'analisi dei fatti per capire quali sono i problemi dell'Italia in generale e in particolare delle aree colpite dal sisma. Molto spesso sento parlare delle problematiche legate all'inefficienza del nostro sistema; voglio ricordare che la prima calamità naturale che l'Italia deve fronteggiare è la burocrazia: una burocrazia creata da mancate soluzioni, da scelte mai effettuate in tanti anni; incagli quotidiani che rendono complesse le procedure, a partire dalle problematiche di corruzione che hanno reso sempre più complesse le norme sugli appalti pubblici. Norme che hanno bloccato ulteriormente la ricostruzione. Forse è il caso di ribadire anche i problemi finanziari, perché se la soluzione ai problemi quotidiani è già difficile con un bilancio che è fra i peggiori d'Europa, sicuramente lo è ancora di più in situazioni di emergenza, come lo sono le calamità naturali. Sistemi non adeguati all'ordinario, figuriamoci se possono andare bene per lo straordinario di quello che è diventato oggi il cantiere più grande d'Europa.
2019-12-11	M5S	FenuEmiliano	Credo che stiamo indicando la strada giusta, come Parlamento italiano: è questo il percorso che lei, signor Presidente del Consiglio, ha iniziato a seguire in Europa, ma dev'essere palesato ed evidenziato che le regole economiche che ci siamo imposti negli ultimi venti o trent'anni, forse anche in buona fede da parte di alcuni, non hanno funzionato. E, sempre per citare Stiglitz, quando le regole non funzionano, è il momento di cambiarle.
2019-12-11	M5S	FenuEmiliano	Una delle novità della revisione rispetto al Trattato vigente è rappresentato dal dispositivo comune di sostegno, il cosiddetto backstop, al fondo di risoluzione unica che, a sua volta, è uno degli elementi dell'unione bancaria. Esso consente di raddoppiare il volume di risorse a disposizione, anche se ancora non costituisce un superamento delle regole in materia di risoluzione delle crisi degli enti creditizi. Esistono senz'altro alcuni aspetti critici da approfondire come l'introduzione, a partire dal 1° gennaio 2022 per i titoli di Stato della zona euro di nuova emissione con scadenza superiore a un anno, delle clausole di azione collettiva con approvazione a maggioranza unica, le cosiddette singlelimb CACS. Per queste occorre definire le regole e le procedure evitando eccessive semplificazioni delle procedure contrattuali di ristrutturazione del debito. Per quanto riguarda invece, alcuni degli elementi del pacchetto in particolare sul completamento dell'unione bancaria e, quindi, sull'assicurazione sui depositi bancari, vanno respinte le proposte di attribuzione di un ingiustificato livello di rischio per i nostri titoli di Stato detenuti dalle banche italiane. Non avrebbe senso attribuire un livello di rischio a titoli di Stato di Paesi europei e contemporaneamente ignorare il rischio - questo sì più realistico ed elevato - portato da quei titoli e liquidi custoditi nei bilanci di qualche banca estera. Proprio per questo la firma della proposta di revisione del MES andava rinviata, come è stato fatto, con il fine di evitare che sulle altre necessarie riforme l'Europa continui ad alimentare asimmetrie e sperequazioni che dovremmo definitivamente archiviare. Sono certo del fatto che lei ha ben presente quali siano le questioni da approfondire e le criticità del dibattito in corso. Sul MES ci sono quindi aspetti da approfondire. In questi giorni, tuttavia, da parte di alcuni esponenti dell'opposizione si è sentito di tutto sulle conseguenze di una revisione del Trattato MES. Tale revisione, si condivida o meno l'impianto del meccanismo, non cambia di molto la sostanza del testo originario. Si parla di prelievi nottetempo sui conti correnti degli italiani; si paventa nuovamente l'uscita dall'euro; si dice che l'argomento non deve essere tabù. Sono d'accordo sul fatto che l'argomento non debba essere tabù. Del funzionamento dell'euro si può e si deve parlare, del fatto che finora ha effettivamente funzionato attraverso la svalutazione del lavoro, ha agevolato con l'eliminazione del rischio di cambio la libera circolazione dei capitali, favorendo il dumping fiscale e salariale, favorendo la deindustrializzazione del nostro Paese e alcune altre cause del nostro attuale declino economico. Ma non è una questione di tabù, è una questione pratica: l'uscita dall'euro non è una soluzione. La soluzione ci viene indicata da alcuni importanti economisti eurocritici che vengono citati proprio in questi giorni, come Joseph Stiglitz, secondo cui l'uscita dall'euro, per il nostro Paese, avrebbe un costo e la migliore soluzione sarebbe invece lavorare per una riforma dell'eurozona, arrivando a una condivisione dei rischi tra gli Stati membri e completando l'unione bancaria con la garanzia unica sui depositi per evitare fughe di capitali dai Paesi deboli verso quelli forti. Sono esattamente le indicazioni che noi stiamo esprimendo con la nostra risoluzione e ciò che lei ha appena detto con la sua comunicazione. È, dunque, evidente come solo una riforma dell'Unione europea in grado di rendere le istituzioni più flessibili e più adatte a facilitare la cooperazione fra gli Stati membri possa aiutare l'Italia e l'Europa a uscire dalla difficile situazione economica in cui si è venuta a creare. È difficile; le resistenze da parte di altri Stati non mancano e, a volte, le confesso che sono anche insopportabili. Questa è, però, la strada da seguire, anche imponendo la logica del pacchetto. Non dobbiamo certo assecondare quegli esponenti dell'opposizione che parlano del MES a volte un po' inconsapevolmente, con battute che ormai stanno venendo sempre più a noia alle persone, alternando invettive antieuropee a invettive anti-Nutella.
2019-12-11	M5S	LicheriEttoreAntonio	Cosa significa dire «noi siamo per la tutela del lavoro e del risparmio degli italiani»? Quanta retorica, quanta réclame, quanta propaganda! Abbiamo letto l'appello dei 32 economisti delle università italiane? Avete fatto bene a leggerlo. Però io vi leggo anche la conclusione di quell'analisi razionale sul MES. Il «rifiuto della logica che ha finora prevalso in Europa» - così conclude quell'appello - «e che si è rivelata perdente dal punto di vista dell'efficacia. I compromessi sono possibili e auspicabili, ma si raggiungono quando ciascuna delle parti tiene conto delle posizioni e delle necessità delle altre, cosa che finora non è avvenuta». Così si conclude quell'appello che lei ha citato!
2019-12-11	M5S	LicheriEttoreAntonio	Il MoVimento 5 Stelle non considera il MES un tabù, una reliquia intoccabile, e ha ragione il senatore Alfieri quando ha detto che siamo davanti a un tassello di un mosaico di riforme che costituiscono un passo avanti verso un progetto per la realizzazione di una grande casa comune europea che possa contenere davvero l'integrazione al suo interno; un'integrazione che non sia solo finanziaria, economica, monetaria. È una grande casa. È, però, una grande casa - e dobbiamo stare tutti attenti - che non può più contenere solo tasse e tagli ai servizi sociali: è una casa che dovrà contenere investimenti. Non potrà più essere una casa che contiene la finanza, l'economia della finanza, la speculazione finanziaria. Sarà una casa che dovrà contenere un'economia che sia ecosolidale, che sia circolare; un'economia che sia sostenibile, dove al concetto di sostenibilità noi non diamo solo un valore ambientale, ma anche un valore sociale. Ecco perché noi diciamo: stiamo attenti e consideriamo questo mosaico, che è meraviglioso perché è il mosaico che poi dovrà accogliere i nostri figli. Dobbiamo però considerarlo nella sua interezza. Ecco cosa è la logica del pacchetto. Si riformi il MES, ma si costruisca anche l'assicurazione unica dei depositi bancari, perché possano essere messi in sicurezza i risparmi dei cittadini italiani e anche dei cittadini europei. Si costruisca un euro budget, un bilancio unico dell'Europa perché possa esserci effettivamente sviluppo, sostenibilità e competitività, perché possano essere date veramente occasioni di crescita ai cittadini italiani ed europei. Certo, se andiamo a guardare quel disastroso 2011, le cronache dicono che in tale anno è stato votato alla Camera l'inserimento del pareggio di bilancio in Costituzione.
2019-12-11	M5S	LoreficePietro	In quest'ottica è necessario costruire una cooperazione strategica anche tra Europa e Africa, vitale per promuovere sviluppo e stabilità nel Continente africano, anche al fine di contrastare le cause profonde dei flussi migratori che tanto hanno appassionato i colleghi, ma che ora evidentemente hanno abbandonato come tema. Occorre bloccare e fermare anche i disumani traffici illeciti di esseri umani.
2019-12-11	M5S	LoreficePietro	L'unità di intenti deve caratterizzare anche la pianificazione della strategia europea di lungo periodo in materia di cambiamenti climatici, cosa importantissima da non sottovalutare. Per raggiungere gli ambiziosi obiettivi del green new deal, che stanno molto a cuore al MoVimento 5 Stelle, è necessario non solo vincere le resistenze dei Paesi dell'Est Europa, ma anche ribadire il principio dello scorporo degli investimenti pubblici verdi dalle regole del patto di stabilità e crescita. Abbiamo questa necessità; abbiamo bisogno di maggiore coraggio e di maggiori investimenti in questo importantissimo comparto. Faccio un breve passaggio anche sulla questione della Brexit. Sappiamo che domani ci saranno le elezioni nel Regno Unito. Speriamo che vadano per il meglio e possano creare i presupposti politici per arrivare a un'uscita ordinata dall'Unione europea, che tuteli gli interessi dei nostri 700.000 cittadini residenti nel Regno Unito e delle nostre imprese che operano e commerciano oltremanica. Riteniamo importantissimo sostenere anche il lavoro della Commissione europea nella riforma dell'Organizzazione mondiale del commercio (WTO), in maniera tale da garantire la possibilità di introdurre meccanismi compensativi di tutela, a difesa anche del nostro tanto amato made in Italy. E ora veniamo al MES. Abbiamo assistito a un dibattito surreale, scatenato dalle opposizioni. Cito a caso tre moschettieri: Salvini, Meloni e Bernini, e anche qualcun altro, che hanno innescato questo surreale ed emblematico caso, spostando l'attenzione da altri temi secondo me ben più importanti. Oggi, con questo tipo di approccio, si rischia di scadere nella pura contesa retorica di chi la spara più grossa e di chi urla più forte per seminare panico e raccogliere solo meri consensi, allontanandosi pericolosamente dalla realtà dei fatti, non solo nel merito della riforma del trattato MES - molti di quelli che oggi sbraitano non l'hanno nemmeno letto, penso - ma perfino nel dato di fatto basilare che l'origine di questo meccanismo europeo, che non è mai piaciuto al MoVimento 5 Stelle - lo ribadiamo - risale al quarto Governo Berlusconi, con la Lega al Governo, la Meloni Ministro e la Bernini alle politiche europee.
2019-12-11	M5S	LoreficePietro	Oggi più che mai l'Europa deve essere forte e unita, in un momento storico caratterizzato da sfide geopolitiche tra attori internazionali come Cina e Stati Uniti. Se non stiamo attenti, verremo stritolati da questi grandissimi gruppi e, quindi, svegliamoci. L'Europa deve affrontare le sfide in modo compatto per non rischiare di diventare un vaso di coccio tra vasi di ferro. Ci riferiamo alla necessità di non indebolire gli investimenti comuni europei nei settori che per noi sono importanti: non solo il digitale, ma anche lo spazio e la difesa, che sono comparti industriali ed eccellenze nazionali che vanno difese a spada tratta.
2019-12-11	M5S	LoreficePietro	Signor Presidente del Consiglio, signori Ministri, colleghi, nel Consiglio europeo che si apre domani a Bruxelles si dibatterà di vari temi, tra cui anche il MES. I Capi di Stato e di Governo degli Stati membri affronteranno importanti questioni per il nostro futuro, ossia dell'Unione europea. L'Europa deve decidere cosa fare da grande: se rimanere burattino di legno, astratta e scoordinata costruzione burocratica, o diventare un bambino in carne e ossa, matura e solidale comunità di popoli accomunati da secoli di storia che ci hanno insegnato che solo l'unione fa la forza e che insieme - ribadisco, insieme - si sopravvive e si cresce. Divisi, invece, perdiamo tutti. Sia chiaro: divisi perdiamo tutti.
2019-12-11	M5S	ParagoneGianluigi	Ebbene, io penso che, mai come in questa fase, serva una seria riflessione. Mai come in questa fase in cui il Giappone sta mettendo sul piatto una fiche di 13.000 miliardi di yen, pari a 109 miliardi di euro da spendere nei prossimi mesi: questo vuol dire stimolare la crescita, questo vuol dire dare un impulso ad una economia che ha bisogno di crescita. L'Italia da sola non ce la può fare? Non lo so. Ma di sicuro l'Europa, con queste sue politiche, ci nega la possibilità di crescere. Quando noi siamo alla vigilia di una sfida incredibile, in cui i lavoratori rischiano di restare estromessi dai processi di robotizzazione, come pensiamo di salvarli? Con i pochi spiccioli e con il resto di niente che ci lascia l'Europa? Ecco perché dico no a questa risoluzione.
2019-12-11	M5S	ParagoneGianluigi	Il Censis scatta una fotografia dell'Italia che è pericolosa e lo dico a tutti noi, classe dirigente, perché è quella di un Paese in cui se cadi non hai la possibilità di rialzarti. Mai come in questa fase c'è bisogno di una seria e incisiva politica espansiva, che l'Europa ci nega.
2019-12-11	M5S	ParagoneGianluigi	Io ho fatto una campagna elettorale su un programma che era chiarissimo. Io non voglio ripetere quanto già altri hanno citato in Aula (perché, ovviamente, la palla si gioca quando serve), ma è vero: noi nel programma elettorale avevamo scritto determinate cose, di severa critica verso l'Europa e non possiamo fare finta di niente perché adesso abbiamo un'alleanza con il Partito Democratico.
2019-12-11	M5S	ParagoneGianluigi	Io invito, al netto di qualsiasi posizionamento, a fare una grande riflessione su quale Europa. Io sono fortemente eurocritico: è noto, altrimenti non mi avreste candidato. Era talmente noto che ho scritto dei libri al riguardo e sono andato in televisione, quindi, non è che si scopre adesso che Paragone è euroscettico o eurocritico.
2019-12-11	M5S	ParagoneGianluigi	Voglio soltanto invitare il mio Gruppo parlamentare e il Governo a stare attenti a una questione, perché quello della risoluzione è un invito a non pensare all'elefante, che però, presidente Conte, c'è, si chiama MES e sta dentro un'architettura neoliberista dell'Europa.
2019-12-11	PD	AlfieriAlessandro	Prendetevi le vostre responsabilità! Non ho sentito dichiarazioni, urla e strepiti, così come non li ho sentiti nel dicembre del 2018, a quel Consiglio europeo dove si sono messi i primi mattoni della riforma del MES. Non ho sentito urla, strepiti e dichiarazioni di violazioni e tradimento degli interessi italiani, ad esempio, al Consiglio europeo del 20 e del 21 giugno. Non li ho sentiti e non avete portato a casa neanche una delle modifiche; che invece l'altro giorno il ministro Gualtieri, con la collaborazione del presidente Conte e del ministro Amendola, sono riusciti ad apportare, perché sulle sub-aggregation e sul passaggio alla single-limb l'Italia ha portato a casa un risultato concreto - non parole, ma fatti - e siamo andati incontro a una richiesta che veniva da questa maggioranza; lo conferma la lettera di Centeno. Quindi, il nostro lavoro di tutela degli interessi italiani lo stiamo facendo in Europa. È il motivo per cui la risoluzione che abbiamo costruito si basa su un principio molto semplice: mettere in condizione il presidente Conte di andare al Consiglio europeo e difendere al meglio gli interessi degli italiani. Gli interessi degli italiani si difendono in Europa.
2019-12-11	PD	AlfieriAlessandro	Signor Presidente, nel Consiglio europeo al quale si appresta a partecipare il Presidente del Consiglio parleremo di tante cose. Il MES è solo un tassello. Si parlerà, ad esempio, della Conferenza sul futuro dell'Europa. Mi piacerebbe che ci sfidassimo, anche con la Lega, sul l'idea d'Europa che abbiamo, su come si difendono gli interessi nazionali. Gli interessi nazionali del nostro Paese li difendiamo solo con le misure nazionali ed entro i nostri confini o con la dimensione europea? Facciamo degli esempi concreti di quello che dovremo affrontare in questo Consiglio europeo. Rispetto al quadro finanziario pluriennale, il senatore Urso diceva che è insoddisfacente la proposta sulla PAC. Siamo in grado di modificarla da sola o se costruiamo un sistema di alleanze con la Francia e con la Spagna? Oppure è meglio allearsi con i sovranisti e nazionalisti dell'Ungheria, ai quali non interessa niente delle nostre battaglie? Questo è il punto: tuteliamo meglio gli interessi nazionali del nostro Paese e portiamo più risorse in Italia se facciamo squadra in Europa o se ci isoliamo? Questo è il punto fondamentale e vale per la politica commerciale. Davvero pensiamo che difendiamo il manifatturiero maturo delle nostre Regioni del Nord andando da Trump da soli? Ma Trump si metterebbe a ridere! Pensiamo davvero di mettere risorse proprie in più, di fare la web tax a livello italiano e poi andare negli Stati Uniti e reggere a quello che ci dice Trump? Noi la politica commerciale la costruiamo se la teniamo saldamente a livello comunitario e gli interessi delle nostre imprese li possiamo tutelare se giochiamo a livello europeo, costruendo quelle alleanze. Questo vale anche per il clima. Pensiamo che con sole misure nazionali possiamo affrontare una sfida mondiale come quella della lotta ai cambiamenti climatici? Oggi la Presidente della Commissione, che noi abbiamo votato insieme ai rappresentanti di questa maggioranza, ha annunciato una manovra da mille miliardi di euro. Davvero pensiamo noi, solo come Italia, con la via sovranista e nazionalista, di affrontare il tema dei grandi cambiamenti climatici, di abbattere il 50 per cento delle emissioni entro il 2030, di arrivare ad essere climaticamente neutri entro il 2050? Davvero pensiamo di poter fare tutto questo con le sole ricette sovraniste nazionali? In Europa possiamo stanziare mille miliardi. Lo stesso vale sulle politiche dell'immigrazione. In Consiglio europeo decideremo sul partenariato con l'Africa. In questa manovra stanziamo pochi - secondo me - soldi per la cooperazione che sono importanti e dovremmo metterne di più. Sul fondo Africa mettiamo trenta milioni di euro; a livello europeo mettiamo un miliardo di euro. Davvero pensiamo solo come Italia di poter fronteggiare un tema come la gestione dei flussi migratori che può essere affrontato solo se l'Europa tutta insieme investe in Africa? Potrei fare altri esempi: davvero pensiamo che noi da soli saremmo andati in Turchia e avremmo potuto tutelare gli interessi italiani nel Mediterraneo orientale (nel momento in cui difendiamo ENI e gli interessi energetici italiani) se non lo avessimo fatto a livello europeo, se il presidente Conte insieme ai nostri Ministri non fosse andato in Europa a difendere la posizione italiana? Questo è quello che si fa in ogni Consiglio europeo: si ha la forza di affrontare i giganti a livello internazionale che noi soli, come Italia, non potremmo affrontare. Su questo vi sfidiamo: avete delle ipotesi alternative per affrontare queste grandi sfide? Così come la Conferenza di Berlino: noi ripartiamo e costruiamo una posizione (bene quello che ha detto il presidente Conte sulla Libia) se siamo in grado di mettere insieme gli alleati europei. Potrei fare tanti altri esempi, ma voglio arrivare al tema del MES. Penso che all'interno la Conferenza sul futuro dell'Europa un ripensamento in generale sull'architettura finanziaria vada fatto. Mi piacerebbe discutere su quello: su come a vent'anni dall'introduzione dall'euro noi andiamo a ridisegnare l'architettura finanziaria complessiva dell'Europa, anche vedendo gli errori che abbiamo fatto, anche vedendo come siamo andati avanti sull'introduzione dell'euro e non abbiamo completato l'unione economica e monetaria. La logica del pacchetto a tappe che con il MoVimento 5 Stelle, Italia Viva e LeU abbiamo messo in piedi è proprio questa: noi capiamo che l'euro da solo, senza il completamento dell'unione economica e monetaria, non è sufficiente e abbiamo bisogno di procedere a tappe. Il MES è solo un tassello. Peraltro, apro una parentesi per fare anche qualche cenno storico altrimenti ce ne dimentichiamo: nel 2010 e nel 2011 chi ha costruito, portato avanti, definito in tutte le tappe dei Consigli europei e poi approvato il MES è stato il Governo in cui sedevano rappresentanti, autorevoli peraltro, che sono anche in questa sede. Uno di loro siede proprio accanto al leader della Lega Salvini, che era Ministro di quel Governo insieme al ministro Meloni: proprio i leader che oggi criticano il MES sono quelli che l'hanno costruito e approvato. Questi sono i fatti.
2019-12-11	PD	DAlfonsoLuciano	Dobbiamo fare in modo, cari colleghi, che sul tema dell'Europa ci sia più Europa, più meccanismo di funzionamento, più garanzia. Pensate al tema, per esempio, riguardante la coppia che troviamo all'interno dell'EDIS. Valutiamo gli strumenti di garanzia dei depositi ma, dall'altra parte, valutiamo anche che il fondo unico per la risoluzione sia sempre più capiente, proprio per corrispondere ai bisogni di crisi. Ma se non è questo l'ordinamento, allora occorre: prevedere, prefigurare e fare in modo che in anticipo non si venga colti di sorpresa.
2019-12-11	PD	DAlfonsoLuciano	Non mi meraviglio che ad un certo punto una istituzione si faccia carico di prevedere anche meccanismi di semplificazione ma, rispetto al MES, la compiutezza viene ricercata attraverso gli altri due elementi che costituiscono il compimento dei tre pilastri. C'è il pilastro dell'EDIS ( European deposit insurance scheme ) per quanto riguarda la garanzia dei depositi, e c'è il BICC ( Budgetary instrument for convergence and competitiveness ), cioè uno strumento di bilancio che deve garantire la convergenza e la competitività. Sono presenti alcune persone che hanno studiato e hanno esperienza in materia europeista. Non posso non ribadire come la coppia tematica della competitività e della convergenza, o della intrapresa e della coesione, sia stata la coppia tematica che ha animato dall'inizio la parte migliore della vita dell'Europa, cominciando da Delors. Dobbiamo fare in modo che lo strumento del BICC possa contenere in sé tutto ciò che serve all'agenda italiana, attivando un tiro alla fune rispettoso e intelligente, come io sono convinto stiano facendo il Ministro per gli affari europei, il Ministro dell'economia e delle finanze e il nostro Presidente del Consiglio, ma andando lì, argomentando e avendo elementi, senza far saltare il banco, senza chiamarsi fuori, senza scommettere sulla paura, poiché la complessità della questione ci convoca ad entrare nel merito. Voglio mettere in evidenza la seguente questione: sarebbe immaginabile che al Consiglio europeo di domani e dopodomani ci potessimo andare, che ci avvicinassimo a quel concerto europeo senza aver fatto un'agenda e senza irrobustire ulteriormente l'agenda? Quando si dice logica a pacchetto, o partecipazione con il pacchetto, significa essere all'altezza del cruscotto del negoziato. Dobbiamo fare in modo che l'anno europeo del futuro, che comincerà nel 2020, sia una stagione che ci veda protagonisti, per esempio per tutti gli investimenti riguardanti il superamento della fragilità del suolo o degli edifici. Investimenti destinati a dare risposte a domande collettive, pensate alla scuola, ai trasporti, con parità di opportunità tra Nord e Sud. Tutto questo deve essere al riparo, fuori dal calcolo del patto di stabilità.
2019-12-11	PD	DAlfonsoLuciano	Rispetto a questo, un ordinamento della densità di quello dell'Europa deve prevedere strumenti, procedure, modalità, impostazioni e regole contrattuali capaci di prevedere o di contenere e, comunque, di reagire rispetto alla crisi e alla rottura.
2019-12-12	FI	QuagliarielloGaetano	Per rendersene conto basta guardare all'estero. Il fenomeno è dipeso da un mutamento della forma partito, verificatosi quando il partito, anche a causa di quegli strumenti tecnici ai quali si è fatto riferimento, ha dismesso le sue funzioni tradizionali e cioè quelle di produrre idee, di diffonderle e di formare classe politica. In tale contesto sono nate queste realtà esterne ai partiti, prima negli Stati Uniti, poi in Europa. In alcuni casi le fondazioni - faccio riferimento alla Germania - sono addirittura i destinatari del finanziamento pubblico alla politica, con questi compiti specifici, indipendenti e trasparenti. Il problema, allora, è che le fondazioni facciano le fondazioni; che siano quello che sono negli Stati Uniti, in Germania e in altre parti d'Europa e cioè una santabarbara di idee, dove si producono soluzioni - che poi vengono immesse nello scontro attraverso i canali della politica che sono presenti all'interno delle istituzioni attraverso i partiti - e delle fucine di formazione di classe dirigente.
2019-12-12	FI	TestorElena	Comunque, finalmente la montagna ha partorito il topolino. Nonostante la flessibilità dell'Europa del 2,2 sull'indebitamento netto, questa manovra arriva con estremo ritardo, tanto che sarà licenziata con l'ennesima fiducia: ma nulla di nuovo, visto che ormai è diventata prassi. Nulla di imprevisto, tenuto conto che le quattro sinistre scrivono di giorno e litigano di notte, per poi negli sprazzi di tempo trovarsi nei vari talk show ad autoproclamarsi i salvatori del Paese. Eh sì, perché si insiste nell'affermare che questa è una manovra espansiva - e qui mi rivolgo al collega del MoVimento 5 Stelle - volta alla crescita, ma analizzandola nei vari passaggi e coniugandola con il decreto fiscale, ci si rende conto che ciò che cresce in realtà è la pressione fiscale, cresce la burocrazia e - perché no? - visto che è Natale, non poteva mancare una bella lotteria. Tante le opzioni sul tavolo, a partire da settembre, ma poi smentite e travestite da fake news, forse perché ad un certo punto le quattro sinistre hanno tentato di ascoltare il malcontento del Paese, insieme all'allarme lanciato da Forza Italia più volte da questi banchi, o anche perché vi siete accorti che le maggiori tasse avrebbero provocato una perdita di voti in Regioni chiave come l'Emilia Romagna. Ed ecco che, magicamente, le tasse sono per la maggior parte posticipate, ma la matrice, seppur modificata, è rimasta. Mi riferisco all'ipotesi di aumentare l'IVA dal 10 al 23 per cento per gli alberghi e i ristoranti che non avrebbero utilizzato pagamenti elettronici. Fortunatamente le categorie sono insorte ed il tiro è stato calibrato, pensando in primis di sanzionare con 30 euro di multa più il 4 per cento del valore della transazione, per poi risolvere, per modo di dire, togliendo la sanzione, molto probabilmente perché non si è riusciti a contrattare con le banche la commissione e quindi adesso, per supplire a questa mancanza, si prevede un credito d'imposta del 30 per cento sulla commissione. È previsto nel decreto fiscale l'aumento della tassa di soggiorno fino a 10 euro, che di fatto renderà il turismo italiano poco concorrenziale con i Paesi esteri, incidendo sul budget dei nostri ospiti che avranno meno risorse da spendere nei bar, ristoranti e negozi. Come per il limite del contante, che non sortirà l'effetto voluto, anzi farà in modo che il denaro venga speso all'estero. Ma parliamo della legge di bilancio più nel merito. È effettivamente auspicabile trovare soluzioni per limitare l'uso della plastica, soprattutto riciclare il più possibile per contrastare l'inquinamento: su questo tutti siamo d'accordo. Ma bisogna tenere in considerazione la necessità di garantire un equilibrio tra economia e ambiente. Pensare di modificare la cultura delle persone da un giorno all'altro è impensabile. Prima di tassare bisogna fare una campagna di sensibilizzazione e dare alle aziende del settore il tempo per innovarsi e per creare alternative. Bisogna trovare una quadra tra le diverse normative, e mi riferisco all'HCCP, in contraddizione - se vogliamo - all'abolizione della plastica, in quanto la normativa è molto severa per la sicurezza e l'igiene alimentare. Interi settori si troveranno in difficoltà senza avere il tempo o le alternative per adeguarsi ai dettami di legge, per non parlare dei posti di lavoro che saranno messi in discussione. Invece di tassare, non sarebbe stato meglio dare sovvenzioni alle aziende per cercare di innovarsi sul materiale riciclabile? Anche la sugar tax concepita per fare cassa, ma spacciata per il benessere e la buona educazione alimentare, è una tassa inutile se partiamo da un principio di educazione alimentare. Il consumo di un determinato prodotto rispetto ad un altro è dovuto ad una sbagliata cultura alimentare. Spesso, soprattutto noi mamme, per mancanza di tempo scegliamo una merendina per i nostri figli, quando invece potremmo optare per un frutto. Ma non sarà tassando che cambiamo questo modo di fare. Così facendo, andiamo solo a penalizzare le aziende produttrici e rincareremo la spesa famigliare. Ma forse era proprio l'obbiettivo che vi eravate prefissati: fare cassa. Forse era meglio pensare a quelle casse di arance siciliane che resteranno invendute. Non avete pensato che così si incentiva l'acquisto di prodotti esteri, dove i costi di produzione sono più bassi. Però poi ci facciamo belli parlando di made in Italy. Sembra proprio che si voglia in qualsiasi modo bloccare la crescita di questo Paese azzoppando imprese, che di fatto generano lavoro, quindi ricchezza: parliamo di economia reale. Ma questo Governo, che ha confermato in questa legge di bilancio il reddito di cittadinanza, vuole creare ulteriore lavoro ai navigator creando maggiore disoccupazione? Se le imprese chiudono, di lavoro ce ne sarà ben poco, e quindi a rischio potrebbero diventare anche gli stessi navigator. Ma sul lavoro mi pare che ci sia un'idea poco chiara. Il decreto-legge dignità ha di fatto generato una sovrattassa da circa 210 milioni di euro e prevede per ogni rinnovo di contratto a tempo determinato che vi sia un aggravio dello 0,5 per cento, che va ad aggiungersi all'addizionale dell'1,4 per cento, che già le aziende pagano in caso di utilizzo di lavoratori temporanei. L'aggravio dello 0,5 per cento è a sommatoria, quindi ad ogni rinnovo si procede con 1,4 per cento più 0,5 per cento al primo rinnovo, per poi aumentare dello 0,5 per cento ad ogni rinnovo. Questo è penalizzante per le località turistiche. Era meglio utilizzare le risorse del reddito di cittadinanza per abbassare ulteriormente il cuneo fiscale; 3 miliardi di euro sono insufficienti; viene abbassato solo per i lavoratori e non per le imprese, tenuto conto poi che i soldi che resteranno in tasca ai lavoratori li spenderanno per queste nuove tasse. Parlando di località turistiche mi vengono in mente le montagne, e se in questo momento dell'anno abbiamo una visione da cartolina della montagna, bisognerebbe invece osservare il fenomeno dello spopolamento che si sta verificando. Se non reagiamo subito istituendo zone economiche speciali (ZES), rischiamo di vedere territori non più curati. Quindi, in questa legge di bilancio andavano incrementate le risorse per le zone ad economia speciale per i territori montani ed è quello che abbiamo cercato di fare proponendo alcuni nostri emendamenti. Inoltre, si è deciso di togliere la cedolare secca sugli affitti dei negozi. Questo genera un'azione contraria, in assenza di cedolare secca. Infatti, il proprietario è soggetto all'Irpef, all'addizionale regionale e comunale, in più all'imposta del registro, per un carico totale che può superare il 48 per cento. Così il costo degli affitti sarà sempre più caro, contribuendo alla chiusura di quei negozi che, pur faticando, ancora sopravvivevano garantendo un servizio e il contrasto al degrado. I soldi però per i festeggiamenti ci sono: nella notte è stato approvato un emendamento per il centenario del Partito Comunista con le risorse finalizzate alla promozione di iniziative culturali e celebrative connesse a tale ricorrenza. Sono basita per questa approvazione, se consideriamo queste iniziative culturali potevano incrementare, con eventuali risorse, il capitolo delle minoranze linguistiche nella legge n. 482 del 1999 - ricordo che tale capitolo viene sempre limitato, anche se questa volta ci sono delle risorse in più - previste all'articolo 6 della nostra Costituzione. Ma visto che la speranza è l'ultima a morire, speriamo che il Partito Comunista scelga di destinare le eventuali risorse ai terremotati, che da troppo tempo festeggiano ben poco. Meno male che si è deciso di equiparare gli stipendi dei Vigili del fuoco, perché sinceramente non basta solo chiamarli eroi negli eventi catastrofici, per poi ringraziarli con una pacca sulla spalla. Sono stati tanti gli emendamenti che abbiamo presentato come Gruppo Forza Italia e questo per cercare di raddrizzare la barca. Ben pochi sono passati, anche se con la tenacia siamo riusciti ad avere la meglio: uno su tutti, lo sconto in fattura ecobonus , che ristabilisce le corrette condizioni di concorrenza senza penalizzare gli artigiani e le piccole imprese. Non ci aspettavamo una manovra potente come la Ferrari, ma speravamo in qualcosa in più di un monopattino.
2019-12-12	FI	ToffaninRoberta	Ne abbiamo già visti purtroppo tanti in questa legislatura di provvedimenti annunciati in grancassa, ma poi restati solo sulla carta perché rimasti inattuati. Per i lavoratori autonomi, invece, c'è stato un dietrofront rispetto alla scorsa legge di bilancio: niente allargamento della platea per i regimi forfettari e, anzi, restringimento per i beneficiari della cosiddetta flat tax. Attenzione però, perché il fatto di modificare continuamente le regole - l'ha detto la stessa senatrice Rossomando - impedisce a imprese e famiglie di poter contare su elementi certi per effettuare una qualsiasi pianificazione del proprio futuro sia per investimenti che per spese. Questo atteggiamento degli ultimi Governi è sicuramente un modo molto efficace per zavorrare la crescita di un Paese. Veniamo al lavoro femminile, una delle maggiori vulnerabilità, con quello giovanile, del mercato del lavoro italiano. Solo il 56,2 per cento delle donne partecipa al mercato del lavoro, con un tasso di occupazione che non supera il 50 per cento. Siamo il fanalino di coda assieme alla Grecia rispetto al resto d'Europa e queste percentuali diminuiscono notevolmente nelle donne con figli. Purtroppo, il bonus bebè, così come prospettato, non basta per incentivare la natalità e l'accesso al lavoro e non basta neppure l'aiuto per le rette per gli asili nido perché - ve l'annuncio se non l'avete ancora scoperto - non ci sono asili nido a sufficienza. In primis bisogna, quindi, costruire gli asili nido, ma l'apposito fondo di soli 100 milioni di euro è rinviato al 2021 e poi si vedrà. Allo stesso modo, l'istituzione del fondo per l'assegno universale e i servizi alle famiglie partirà dal 2021. Tante altre misure saranno disciplinate da ulteriori provvedimenti normativi senza scadenza temporale, per cui si rischia di non usufruire delle risorse stanziate, così come ricordo è successo per i caregiver. Fatta la norma, non è stata completata e il risultato è stato che i fondi stanziati nei due anni precedenti non sono stati utilizzati. Sono tanti gli annunci di provvedimenti dati per compiuti, ma alla fine ben pochi vengono concretamente realizzati. Un'attenzione particolare quest'anno è stata posta ai pensionati per i quali è stato annunciato, in contrapposizione a quanto avvenuto l'anno scorso, lo sblocco dell'indicizzazione delle pensioni. Peccato che poi nella legge di bilancio ciò si sia tradotto in pochissimi centesimi di euro al mese, successivamente anche ridotti. Più che un aumento, è un'elemosina e un insulto a chi ha lavorato una vita. Bell'aumento di potere d'acquisto. Gli italiani vogliono essere messi nelle condizioni di poter lavorare. Il reddito di cittadinanza, che anche quest'anno impatta fortemente sul bilancio con più di 7 miliardi, non aiuta nell'inserimento nel mondo del lavoro, ma troppo spesso va nelle tasche di chi non ne ha bisogno, di chi lavora in nero o, peggio, delinque. Quante altre scelte molto più utili si potrebbero fare. Noi di Forza Italia abbiamo fatto le nostre proposte con tanti emendamenti. Occorre investire nei territori per sostenere le imprese. In questo senso la nostra battaglia per l'istituzione della zona economica speciale nei territori che hanno rilevato difficoltà di sviluppo, come le zone di Marghera e Rovigo, ha finalmente trovato risposta in questa legge di bilancio. Ringrazio la maggioranza per aver accolto la nostra istanza, perché gli italiani chiedono solo di lasciar loro la possibilità di fare, senza che qualcosa si metta di traverso.
2019-12-12	FdI	RuspandiniMassimo	Ai cittadini italiani viene concesso di votare, ma sistematicamente impedito di essere rappresentati dalle persone che scelgono come loro governanti. Abbiamo infatti avuto nell'ordine i vari Monti, Letta, Renzi, Gentiloni Silveri, fino al giano bifronte di questi giorni, l'attuale presidente del Consiglio dei ministri Conte. Tutti Governi di centrosinistra. Ciò che mette paura, a me personalmente, e che ci mette paura sono i vostri slogan, non i nostri, perché, con quelle parole d'ordine, che dal 2011 riecheggiano nelle nostre televisioni, sui giornaloni e in queste Aule, sono state autorizzate tutte le misure lacrime e sangue sulle spalle del nostro popolo, le più rigorose, le più penalizzanti. Gli slogan li conosciamo tutti: salviamo l'Italia, attenzione allo spread, mettiamo in sicurezza i conti, attenti all'altissimo debito pubblico, salviamo i risparmi. Con queste parole d'ordine, con questi slogan - questi, sì, pericolosi, non «prima gli italiani» - stiamo riducendo il Paese a quello che è, stiamo riducendo la Nazione a quella che è. Anche oggi parliamo di cinque nuove tasse, addirittura sulla plastica e sullo zucchero, di cui abbiamo abbondantemente trattato. Per concludere e cercare di essere sintetici, più tasse, meno investimenti infrastrutturali, più rigore, meno servizi ai cittadini, meno incentivi a chi assume, uguale, paradossalmente, a più debito pubblico. Sì, perché a questi professoroni vorremmo dire, una volta per tutte, che le politiche di austerity non hanno prodotto l'effetto sperato. Questi sono i dati del rapporto debito-PIL: siamo passati dal 2011, con un debito del 116 per cento rispetto al PIL, al 2018, con 2.380 miliardi di euro di debito, pari a un rapporto di quasi il 135 per cento. Quindi, oltre a politiche di taglio, alla famosa spending review, oltre a queste politiche di grande sacrificio per le nostre famiglie e per la nostra gente, abbiamo ottenuto anche l'effetto contrario. Di questo dovremmo parlare. Una cosa l'avete ottenuta. A voi serve questo: il plauso dei giornaloni di regime, delle star del globalismo, gli applausi - e non solo - dei sacerdoti dell'alta finanza; nel frattempo avete riassorbito anche il MoVimento 5 Stelle, una volta, Presidente, forza antisistema, adesso ricondotta a più miti consigli. Noi, invece, vorremmo uno Stato completamente diverso. Vorremmo sostenere chi assume. Per noi le partite IVA non sono degli evasori, i dipendenti pubblici non sono tutti fannulloni. Noi siamo più europei ed europeisti di chiunque, perché questa porzione di mondo, dove abbiamo l'onore di vivere e abbiamo avuto l'onore di nascere, è stata sempre il centro della cultura e dello sviluppo, il centro della civiltà, della grandezza, della bellezza e dell'arte. Quello che è stato costruito, invece, è quanto di più triste e lugubre: l'austerità, il MES, le politiche liberticide, le assurdità di Bruxelles. Basta con questa austerity, basta strangolare le aziende, basta trattare i militari, le Forze dell'ordine, i Vigili del fuoco, gli insegnanti in questo modo. La nostra Europa ha cinquemila anni, la vostra cinquanta e c'è una grande differenza tra la nostra e la vostra Europa. L'Italia deve decidere di ricambiare l'impegno, la delusione, le vite donate per pochi euro al mese; deve pensare alla gente, al nostro popolo che ha fatto tanto, che l'ha resa grande e non pensare a ripianare le banche tedesche e francesi.
2019-12-12	FdI	RuspandiniMassimo	Signor Presidente, noi invece siamo molto preoccupati, non abbiamo questo quadro ottimista della situazione. Non neghiamo di essere preoccupati soprattutto della perdita progressiva di sovranità nazionale. Le nostre leggi finanziarie ormai sono diventate un estenuante braccio di ferro con le consorterie europee, di chi non vede l'ora di saccheggiare il nostro territorio, le nostre aziende e le nostre eccellenze. Mentre noi la viviamo con grande preoccupazione e fatica, noi che pensiamo di rappresentare il nostro popolo, dalle parti del PD e dei suoi derivati, come le cosiddette sardine, questo protettorato che è diventato l'Italia in Europa è quasi un vanto.
2019-12-12	LN	CentinaioGianMarco	In tema di etichettature, rating agroalimentare per fornire certificazioni di eccellenza alle aziende che aderiscono al nostro progetto innovativo; 100 milioni di euro per combattere concretamente i concetti strampalati di nutri-score ed etichettatura a semaforo. È un argomento che ormai in Europa è all'ordine del giorno. Abbiamo presentato una proposta alternativa al progetto strampalato che stanno portando avanti in Europa e che sta portando avanti soprattutto la Francia; 100 milioni di euro. Ebbene, anche su questo argomento, tante parole, zero fatti. Ci chiediamo che cosa stia facendo il Governo; in Italia, niente, e in Europa lo vedremo nelle prossime settimane. Per quanto riguarda il turismo, anche qui abbiamo un Ministro che ci ha promesso tante parole, ma pochi fatti. Nella legge di bilancio sul turismo, zero. Mi rivolgo soprattutto ai colleghi che si occupano del settore turistico che ci stanno ascoltando; sul turismo non hanno messo niente.
2019-12-12	LN	FregolentSonia	È un disegno di legge di bilancio che non riesce a individuare linee di sviluppo né per le partite IVA, che sono il vero motore di questo Paese, né per le grandi industrie; anzi, non ha un'idea di sviluppo del nostro Stato, salvo quella di pensare - ad esempio - che i problemi dell'agricoltura italiana si risolvano vendendo arance alla Cina, mentre nel frattempo l'Europa etichetta i nostri prodotti come nocivi alla salute e nessuna posizione viene assunta dal nostro Esecutivo.
2019-12-12	LN	RivoltaErica	(ore 17,30) ( Segue RIVOLTA, relatrice di minoranza ). Questa finalità era condivisa anche dall'Europa, che immediatamente ha supportato questo nuovo Governo come se fosse la soluzione a tutti i problemi dell'Italia. In verità questo Governo, che vede forze molto diverse tra di loro, ha visto proprio, nella costruzione della legge di bilancio, grandissime difficoltà. Prova ne è la tempistica che c'è stata. È un mese infatti che si sta lavorando sulla legge di bilancio e solo questa mattina, quasi a mezzogiorno, la Commissione bilancio ha potuto finire i lavori e votare il mandato al relatore. Questo perché c'è stata una grande discussione all'interno della maggioranza, dove c'erano molte divergenze sulle scelte da fare. A riprova di questo è stato sufficiente guardare il numero di emendamenti che la maggioranza stessa ha presentato alla legge di bilancio; ne ha presentati infatti più del Gruppo della Lega-Salvini Premier-Partito Sardo d'Azione. È una cosa perlomeno bizzarra che, in particolare, il PD abbia presentato più di 900 emendamenti. Con una partenza di questo tipo abbiamo assistito ad un allungarsi dei tempi, a dei bracci di ferro sempre più drammatici, che hanno comportato una cosa assolutamente anomala: che questo disegno di legge di bilancio che è stato discusso approfonditamente in Commissione, fino a mezzogiorno, e sarà discusso in Assemblea, non potrà avere una discussione approfondita alla Camera dei deputati perché non ci sono i tempi. Quindi alla Camera l'esame del provvedimento sarà tutto contratto e ci sarà esclusivamente il voto sul pacchetto già chiuso. Direi che questo è un vulnus per la democrazia, per le regole del Parlamento ed è qualcosa che considero grave. L'atteggiamento dell'intera opposizione, in particolare della Lega-Salvini Premier-Partito Sardo d'Azione, è stato per questo motivo incredibilmente responsabile ed istituzionale perché è evidente a tutti che la priorità era non andare in esercizio provvisorio, quindi bisognava comunque non perdere ulteriore tempo con manovre ostruzionistiche, ma cercare di apportare tutte le migliorie possibili e affrontare tutti i temi, a nostro avviso, importanti, per dare un impulso vero alla crescita del Paese senza rischiare di allungare i tempi in modo pericoloso. Ricorrere infatti all'esercizio provvisorio avrebbe significato un aumento dell'IVA importante. Già questa mi sembra una posizione molto seria. Devo dire che proprio grazie all'atteggiamento dell'opposizione, anche la maggioranza in grande difficoltà proprio per quello che dicevo prima, ha avuto buon gioco a fare un lavoro di collaborazione. Ci sono state discussioni molto produttive; noi avremmo voluto una manovra molto diversa, in linea con quella che era stata la legge di bilancio dello scorso anno, con un impulso deciso alla crescita, alle aspettative positive delle persone, della gente di tutte le età; cose che abbiamo fatto con quota 100 e con tutte le misure a favore della famiglia. Pensiamo infatti che proprio su quello si debba e sia giusto lavorare per ricostituire una società più coesa, più responsabile, pronta a lottare e a prevenire le fragilità. Una famiglia coesa fa proprio questo: capta, cura, previene le fragilità che portano comunque disgregazione. I colleghi di maggioranza hanno esposto, dal loro punto di vista, tutte le manovre con cui hanno ritenuto di dare impulso alla nostra economia. La Lega da subito ha parlato di un'altra manovra: con i nostri 905 emendamenti, abbiamo cercato, in modo costruttivo e con l'abituale buon senso, di dare il nostro apporto. Abbiamo innanzitutto detto no all'aumento di tasse. La tassa sulla plastica, a nostro avviso, è qualcosa di assurdo. Come sempre ci deve essere una fase di transizione; tutti sono d'accordo sul green new deal, ci mancherebbe, ma c'è un mondo produttivo, anche della plastica e di altre categorie toccate, che ha bisogno di tempo per la conversione. Pensiamo al mondo della distribuzione; pensiamo a tutti gli usi della plastica nella quotidianità. Si può diminuire, lo può fare il consumatore, ma pensiamo agli usi nella medicina, nei trasporti, nella sicurezza, per l'igiene: è una transizione che ha bisogno di un tempo decisamente maggiore. Le aziende ci stanno lavorando, ma il tempo necessario è decisamente maggiore. E le aziende sono venute a dircelo nelle numerose audizioni che abbiamo fatto: tantissimi soggetti hanno parlato di questo disegno di legge di bilancio con molta preoccupazione, proprio ribadendo che non è la strada giusta. La documentazione depositata in occasione delle audizioni è consultabile da chiunque. Noi, quindi, siamo stati contrari da subito alla plastic tax e, addirittura, alla tassa sulle cartine delle sigarette (che verrebbe introdotta per delle cifre, tra l'altro, effettivamente piuttosto basse). Per quanto riguarda la sugar tax, già c'è un solo zuccherificio in Italia; ma il problema sono le bibite dolci? Forse il problema sono l'educazione che le famiglie danno ai figli e il consumo spropositato: questa è educazione, non c'entra niente la tassa. Ci si può bere tranquillamente una bibita, ma certo che se si pasteggia soltanto con bibite dolci si ingeriranno troppe calorie. Certo che è dannoso, ma perché colpire delle aziende, che tra l'altro rappresentano un settore importante della nostra economia? Abbiamo inoltre proposto la soppressione della local tax (la COSAP più la TOSAP) e le varie imposte sulla pubblicità. Non dimentichiamo che, soprattutto per questo, tantissimi nostri commercianti sono in grandissima difficoltà. La tassa sulla pubblicità viene vista con grandissimo fastidio; non che ci sia una tassa che venga vista con favore, ma questa, nel momento in cui c'è grande difficoltà, soprattutto per i negozi di vicinato o per le attività più piccole nelle città, rappresenta un vero problema. Abbiamo riproposto il ripristino della mini-Ires e la soppressione dell'ACE; il ripristino della deducibilità al cento per cento per le auto aziendali in uso ai dipendenti; l'abrogazione della nuova imposta di bollo sui certificati rilasciati dall'autorità giudiziaria in ambito penale; il mantenimento delle esenzioni per i buoni pasto. Si tratta di tanti piccoli balzelli o tasse anche più consistenti. Nella nostra manovra ideale c'era l'abrogazione dell'aumento dell'accisa sul gasolio commerciale, il saldo e stralcio per le imprese, la fusione Imu-Tasi con la contestuale abrogazione della Tasi, l'abolizione del superbollo auto, perché comunque quella è una categoria che spende e che compra tanto. Bisogna anche capire le persone che possono far salire la domanda interna. Ci sarebbero poi l'abrogazione delle misure oppressive nei confronti delle imprese e dei lavoratori autonomi, lo scudo penale per l'ex Ilva, il cui emendamento purtroppo è stato dichiarato inammissibile, la mini flat tax, con il ripristino del regime forfettario e la soppressione del nuovo regime, la chiusura delle controversie pendenti a regime, la riapertura dei termini per la rottamazione dei debiti tributari e, soprattutto, la cedolare secca per gli affitti commerciali. Tutto questo ci è stato chiesto da tantissime realtà, ma la maggioranza su questi punti non ha voluto assolutamente ascoltare e non ha voluto modificare la sua posizione. Aggiungo ancora il ripristino della deducibilità Imu sui capannoni. Per quanto riguarda la famiglia, alla quale teniamo incredibilmente, segnalo l'estensione dei requisiti anagrafici e contributivi per Opzione donna, l'assegno unico per i figli, beneficio universale a prescindere dallo stato occupazionale dei genitori e dai redditi, unificando le misure attualmente in vigore. Il nostro Paese ha bisogno di bambini e ha bisogno di famiglie che credano di poter avere un futuro migliore e credano di poter mettere su una famiglia con dei figli. Abbiamo proposto un aumento del fondo per i consultori familiari e la riduzione dell'IVA per i prodotti dell'infanzia; abbiamo riproposto il fondo terra, vita e famiglia. Abbiamo pensato anche ai nonni, perché li riteniamo coloro che sono capaci di tenere insieme le tradizioni, di rappresentare la continuità della famiglia, occupandosi dei più piccoli a favore dei figli che lavorano. Con la nostra attività emendativa abbiamo pensato anche al fondo e ai bonus per le adozioni internazionali, all'incremento dei bonus per l'asilo nido, alla videosorveglianza. Il provvedimento sulla videosorveglianza è passato alla Camera e noi abbiamo cercato in tutti i modi di portarlo avanti, anche in altri provvedimenti, ma non c'è stato alcun ascolto da parte della maggioranza, convinta di dover fare una legge diversa. Io lo ripeto ogni volta che posso: quella della videosorveglianza è una priorità, è un'emergenza, perché ogni giorno le cronache ci parlano di minori, di bambini anche molto piccoli oppure di anziani picchiati, torturati e strattonati, qualcosa che non si può vedere. Sono persone fragili e non si possono vedere simili abusi. Potrei parlare ancora a lungo, ma poi interverremo successivamente. Riteniamo che questo disegno di legge di bilancio abbia sì sterilizzato le clausole di salvaguardia dell'IVA, ma è un qualcosa che hanno fatto anche tutti i Governi precedenti; è una condanna che abbiamo da molti anni e che non è certo nata nella scorsa legislatura. Da parte di questo Governo giallorosso si è pensato di procedere con questa immagine di new deal e di crescita, massacrando con le tasse. Visto che all'interno della maggioranza c'è stata una discussione per diminuire la plastic tax, si è pensato bene di ritornare alle solite odiose tasse sulle accise dei carburanti, gasolio e benzina, che scatteranno dal prossimo anno e che colpiranno tutti in modo uniforme e lineare, ricchi e poveri, lavoratori e disperati. È un modo per incassare velocemente e questo la dice lunga sulla fretta e su tutti i problemi che ci sono stati. Ciononostante, su certi problemi si è trovato veramente un punto di convergenza e di questo siamo felici perché, quando almeno su alcuni punti si riesce a convergere, la politica fa bella figura e dimostra di aver capito alcuni problemi delle persone. Penso invece che su molte altre questioni ci sia stata una visione ideologica, per cui sono stati scartati problemi di vicinanza, di aiuto, di ripresa verso alcune persone e categorie del nostro Paese. Noi continueremo con la nostra azione di critica, che sarà sempre costruttiva, come abbiamo dimostrato in questi giorni con i nostri emendamenti e il nostro comportamento. Adesso aspettiamo ciò che il Governo sta preparando e siamo pronti a continuare la nostra azione di miglioramento sempre e unicamente per dare molte più chance a questo Paese e soprattutto ai suoi cittadini e alle fasce più deboli.
2019-12-12	LN	SiriArmando	Oggi qua discutiamo il bilancio dello Stato, che è vero che è fatto di numeri, ma soprattutto ha una finalità che credo tutti condividiamo e cioè la coesione sociale, fondazione e senso stesso dello Stato. È vero che osserviamo tutto l'impianto internazionale all'interno del quale ci troviamo, e quindi l'Europa, le direttive, le norme e il patto di stabilità e crescita. In certi casi, però, ci si dovrebbe chiedere come fa una cosa ad essere stabile e crescere, perché o è stabile o cresce.
2019-12-12	M5S	AccotoRossella	Le altre cosiddette nuove tasse altro non sono che imposte di scopo, come la plastic tax e la sugar tax. Nel corso dell'esame in Commissione bilancio sono state rimodulate con un alleggerimento complessivo favorito anche dall'attento ascolto delle istanze delle imprese; vorrei però sottolineare che la filosofia di base resta del tutto inalterata, ovvero l'utilizzo della leva fiscale per favorire un cambiamento dei modelli produttivi in senso più ecocompatibile ed ecosostenibile e per aiutare comportamenti di consumo più attenti alla salute, soprattutto da parte dei nostri figli. Tra l'altro vorrei sommessamente ricordare che queste imposte di scopo sono ampiamente utilizzate e con successo in diverse esperienze estere. La plastic tax ha evidenti riscontri in diversi Paesi europei, soprattutto nel Nord Europa, mentre la sugar tax è da tempo utilizzata negli Stati Uniti, dove viene chiamata soda tax. Desidero altresì ricordare, al di là di inutili integralismi, che queste tipologie di imposte, come certifica un'ampia letteratura economica, nel medio-lungo termine consentono allo Stato di risparmiare ingenti risorse pubbliche in termini di minori spese per la salute e per il recupero dell'ambiente. In conclusione, si tratta di un disegno di legge di bilancio che imprime una svolta alle politiche economiche e di investimento del Paese senza pesare minimamente sui cittadini; anzi, pure in un momento difficile, riesce a garantire alla maggior parte degli italiani una vasta serie di benefici.
2019-12-12	PD	ParriniDario	Chi era Presidente del Consiglio? PARRINI (PD). Mi riferisco in particolare alle clausole di salvaguardia riguardanti l'IVA, che, con il rischio di aumentare per 23 miliardi, avrebbe dato una mazzata a un'economia italiana in stallo già da molto tempo. Abbiamo trovato le risorse per far crescere gli stipendi di molti milioni di lavoratori dipendenti italiani con un intervento sul cuneo fiscale che credo rappresenti uno dei tratti più qualificanti di questa legge di bilancio. Abbiamo reperito risorse per altre due azioni molto importanti: la prima riguarda gli interventi in favore delle famiglie aventi una certa soglia di reddito ISEE e possono iscrivere i figli all'asilo nido con un contributo dello Stato che in molti casi azzererà loro il costo della frequenza dell'educazione di prima infanzia, che sappiamo tutti essere strategico e decisivo sul piano non soltanto dell'istruzione, ma anche su quello - più ampio - educativo e culturale. E poi, per non fare un elenco troppo lungo, cito gli interventi in favore degli investimenti. Si realizzano un cambiamento importante nel sostegno agli investimenti privati, ridando forza piena al pacchetto Industria 4.0, e una svolta in quelli pubblici, con una spinta che è la più importante da molto tempo a questa parte, che ci porterà a realizzare soprattutto interventi volti a rafforzare il carattere ambientale della nostra spesa pubblica, con 55 miliardi nei prossimi quindici anni. Penso che tutto questo sia stato fatto senza alcuno scontro con l'Unione europea e con chi detiene i titoli del nostro debito, ma anzi, potendo mettere a bilancio un calo consistente della spesa per interessi passivi sul debito pubblico, come ha ricordato molto bene il senatore Stefano nella sua relazione. Tale calo consistente non ci sarebbe - al contrario, ci sarebbe un aumento - se tornassimo a una politica con un'impostazione diversa rispetto a quella da noi data, anzi opposta, come quella che ieri nel suo intervento il senatore Salvini ha ben rappresentato, con certe parole d'ordine, con certi toni, con gli esempi fatti e con quel modo di fare: con quell'idea di rapporto con l'Europa e con l'euro, in pochissimo tempo ci troveremmo a dover mettere a bilancio 15 miliardi di spesa d'interessi non in meno, ma in più (ecco la vera Salvini tax di cui abbiamo più volte parlato). Al di là di queste considerazioni generali, però, vorrei mettere l'accento su due interventi che hanno riguardato un settore per noi molto importante, quello dei Vigili del fuoco: un corpo fondamentale dello Stato, che svolge un servizio essenziale per i nostri cittadini e che negli anni scorsi si era visto fare molte promesse, pochissime delle quali sono state mantenute. Senza proclami roboanti, siamo riusciti a passare dalle parole ai fatti e due meritano una citazione. Il primo è l'approvazione di un emendamento che porta a uno stanziamento di risorse aggiuntive per i Vigili del fuoco pari a 65 milioni nel 2020, 125 nel 2021 e 165 nel 2022. Il secondo è uno stanziamento che permette di fare, dal 2020 al 2025, 500 assunzioni aggiuntive nel Corpo dei vigili del fuoco. Non sono risposte che esauriscono le necessità più volte fatte presenti da questo Corpo dello Stato: c'è la questione dell'INAIL, che conosciamo bene, e ce ne sono altre che ci ripromettiamo di affrontare al più presto, ma senz'altro diamo finalmente una risposta concreta, seria, fattibile e tangibile. Non ci mettiamo magliette o divise: esprimiamo la nostra vicinanza diversamente da come pensano di doverla esprimere gli amanti delle sceneggiate. Ma, anche senza indossare magliette e divise, sappiamo dare segnali concreti. Questo ne è un esempio ed è uno dei segni della legge di bilancio in esame.
2019-12-12	PD	RossomandoAnna	È piacevole riascoltare questo termine un po' esotico, data l'esterofilia della forza con cui ci confrontiamo. Come dicevo: stop alla logica pattizia e di propaganda che ha un problema. Le promesse, infatti, magari non si riescono a mantenere, ma il problema non è dato solo dalle promesse non mantenute, ma anche dalla prospettiva reale del Paese. Infatti la legge di bilancio, una volta chiamata di stabilità, ha questa fondamentale funzione. Ora voglio interloquire sicuramente con chi ci ascolta, con gli italiani, per far capire la differenza. Ma soprattutto vorrei riportare tutti noi, a cominciare da chi vi parla, alla serietà del confronto tra una diversa visione che oggi si confronta in quest'Aula, e cioè una visione liberista - sovranista - nazionalista che va inserita in un contesto che vede la sconfitta nei fatti del liberismo, per le conseguenze che ha avuto, e la sconfitta del nazionalismo sovranista per l'isolamento da un'Europa nella quale si va a dire sostanzialmente di lasciarci in pace perché facciamo da soli. Ma siamo nel terzo millennio e nessuno può fare da solo, nessuno può essere lasciato in pace. Il problema è come non ci lasciamo in pace e a che cosa ci vincoliamo. Venendo ad un'altra questione, si è detto più volte, e giustamente, che abbiamo evitato l'aumento dell'IVA, e lo voglio ripetere anch'io, ma voglio sottolineare un altro aspetto: che tipo di tassa è l'IVA? L'IVA è una tassa che colpisce in modo indiscriminato e uguale tutti gli italiani, è per così dire il contraltare della flat tax, che in qualche modo, appunto perché uguale, non tiene conto della questione fondamentale delle disuguaglianze, che dobbiamo contrastare. Su questo però c'è una differenza abissale di impostazione dell'analisi dei motivi della crisi economica epocale e del problema di capire cosa garantisce la crescita. Mi domando allora come si crea la crescita. Ce lo domandiamo? Ve lo domandate? Avete risposto con la flat tax, che non ha dato grandi risultati e di cui non si sanno gli esiti. Avete risposto con la questione della quota 100, su cui noi responsabilmente abbiamo detto che, per rispetto delle persone, non andiamo a distruggere i programmi di vita che le persone hanno già fatto e progressivamente vedremo quali cambiamenti si possono fare. La cifra di questa manovra è quindi equità, lavoro e crescita. Al primo posto è il lavoro e per questo provvediamo con un grande investimento sul lavoro, che tecnicamente si chiama cuneo fiscale, ma vuol dire 500 euro in più in busta paga all'anno per i lavoratori più poveri. Anche qui c'è un cambiamento di impostazione: preoccuparsi di come si crea il lavoro e del fatto che la povertà oggi riguarda molto anche i lavoratori poveri. La seconda questione è come si crea sviluppo e crescita e quindi il tema dell'ambiente. Qui c'è un altro cambiamento importante: ambiente non solo come necessità per salvaguardare la salute dei nostri figli e del pianeta, per salvaguardare il presente e il futuro, ma come straordinaria occasione di crescita, di sviluppo e di politica industriale del terzo millennio. In sostanza, quando parlo di liberismo fallito e di nazionalismo sovranista fallimentare, intendo dire che senza politica industriale, senza programmazione di interventi e di investimenti pubblici e privati non se ne esce. Ci sono due ricette e due analisi diametralmente opposte, ma soprattutto quello che non avete spiegato, perché si fa anche una proposta di contromanovra, è che cosa si sarebbe tagliato per tenere la flat tax e per il liberi tutti, per non avere rapporti con l'Europa. Quali sarebbero stati i costi? Dove si andava a tagliare? Quali investimenti sarebbero mancati? Questo significa confrontarsi sul tipo di manovra e sul tipo di prospettive che si danno al Paese. In conclusione, facciamo più investimenti sull'infanzia, ampliamo il bonus per gli asili nido, incrementiamo i fondi per il diritto allo studio per gli universitari, diamo nuovi diritti alle vittime dei reati (questo riguarda il tema della sicurezza), tuteliamo da ogni forma risarcitoria diretta agli orfani di femminicidio, aboliamo il superticket sanitario, prevediamo stanziamenti per l'edilizia sanitaria, prevediamo una dotazione di 50 milioni per il sostegno alle abitazioni in locazione, 1.000 borse in più per medici specializzandi. Poi si è parlato dei Vigili del fuoco e della Polizia penitenziaria. In una battuta: anche qui c'è una visione alternativa sulla sicurezza e sulla precarietà, anche esistenziale. Queste non sono solo risposte in termini di welfare, sono risposte alla precarietà dell'esistenza, che è una delle grandi paure del terzo millennio. Quando aveste chiuso tutti i porti del mondo, anche quelli fluviali, che cosa vi restava da offrire per contrastare questa precarietà? Quando aveste innalzato tutte le pene del mondo, c'è un punto oltre il quale le pene non si possono più innalzare e quale sostegno verrebbe dato alle vittime del reato? Queste sono le prospettive, sicuramente diverse e alternative alle vostre, ma sono prospettive reali per i cittadini, sono una speranza vera e sono un grande rilancio per il lavoro e per la dignità della persona.
2019-12-13	FI	FlorisEmilio	Da quel momento per la Sardegna, che aveva partecipato, certamente con una quota minoritaria, allo sviluppo del progetto GALSI (mi pare che la finanziaria regionale avesse contribuito con circa l'11 per cento), si è aperto il baratro. Non c'era una possibilità alternativa di avere il metano attraverso un progetto europeo. La Sardegna, nell'uscire dal GALSI, presentò diverse soluzioni per la metanizzazione della Regione e anche progetti per l'attuazione della distribuzione del gas in tutta l'isola. I depositi costieri, riforniti attraverso le navi metaniere, non più il gasdotto che arrivava dall'Algeria, erano quindi la soluzione per la raccolta del gas in Sardegna. Anche le reti dorsali rappresentavano un sistema distributivo del gas metano in tutta l'isola. Dei benefici ho già detto prima, ma, oltre ai benefici di cui ho parlato, vi sono anche i vantaggi per le realtà industriali presenti, che, soprattutto nel Sulcis, sono delle industrie fortemente energivore, la cui energia termica mal viene prodotta dal carbone. La metanizzazione avrebbe rappresentato un passo in avanti molto interessante per la produzione di energia termica, oltre che per un miglioramento dell'assetto ambientale, in quanto certamente il metano è meno inquinante del carbone. Si aprivano prospettive molto interessanti, anche di sviluppo industriale, presso Alcoa e presso tutte quelle imprese energivore, che vedevano la possibilità di risolvere un proprio problema, che era appunto il costo dell'energia per essere competitive in un ambiente internazionale. Mi riferisco, ad esempio, all'industria dell'alluminio. La mia preoccupazione, pur sapendo dell'apertura di tavoli nazionali, che si stanno interessando al problema, è il Green New Deal, che sta proiettando l'Europa verso il minor consumo di fossili, verso una energia verde che, però, a questo punto corre il rischio di bloccare i programmi per la metanizzazione dell'Isola. Voglio solamente ricordare che i gasdotti che dovrebbero trasportare il gas metano, che speriamo arrivi presto in Sardegna, sono tali per cui potrebbero un domani trasportare altri gas naturali. Tra questi, auspichiamo ci sia la possibilità di trasportare l'idrogeno. Torno alla manovra, perché altrimenti mi si dice che sto uscendo dal seminato; non è così. Ho presentato due emendamenti alla manovra, e sono certo che per la loro complessità e per la fretta con la quale si doveva esaurire il lavoro in Commissione, probabilmente in quella sede non sono stati esaminati. Li ho già riproposti in un'interrogazione rivolta al Governo, ma ciò che mi interessa è far valere il principio di rappresentare un problema forte per l'economia regionale, che vuole uscire da una fase di assistenzialismo continuo. Vedete, quello sardo è un popolo fiero: non vuole vivere di elemosine, ma essere parte attiva nel contribuire allo sviluppo della nostra Nazione.
2019-12-13	FdI	IannoneAntonio	Signor Presidente, onorevoli colleghi, signori del Governo, come è stato detto abbondantemente dai miei colleghi di Gruppo, il disegno di legge di bilancio in esame ci lascia assolutamente insoddisfatti, consegnandoci la convinzione che il suo impianto complessivamente sia molto sbagliato, come abbiamo detto chiaramente con il nostro leader Giorgia Meloni qualche settimana fa, quando a Bologna abbiamo presentato la nostra idea di legge di bilancio. C'era la possibilità di fare altre scelte e di dimostrare maggior capacità di confronto. Segnali di disponibilità sono venuti e li apprezziamo, soprattutto dal punto di vista umano, ma resta un giudizio grave su questa manovra, su com'è nata e su come si consumerà nelle sue scelte. Affronteremo quattro voti di fiducia in dieci giorni: l'abbiamo avuto sul cosiddetto decreto sisma; l'avremo sul disegno di legge di bilancio; la settimana prossima lo avremo sul cosiddetto decreto fiscale e anche sul cosiddetto decreto scuola. In questo modo il Parlamento viene completamente esautorato delle sue funzioni e al Paese viene consegnato un testo blindato sul bilancio dello Stato, la legge delle leggi, che influisce sulla vita di tutti i cittadini italiani. Ricordo quando si protestava con veemenza per il ricorso al voto di fiducia in maniera abbondante, ma credo che quello che consumeremo da qui alla prossima settimana, con quattro voti di fiducia, resterà un record. Dico questo perché certamente ascolteremo - e lo abbiamo già sentito nelle Commissioni - che si giunge a ciò per il modo con il quale nasce questo Governo. Ma io voglio ricordare che la legge di bilancio è a disposizione dal 2 novembre e ci apprestiamo ad andare verso la fine di dicembre. Sono solidale con i colleghi della Commissione bilancio, che sicuramente hanno compiuto un lavoro molto pesante dal punto di vista dell'impegno istituzionale. Ringrazio i colleghi del mio partito, Calandrini e La Pietra, per il lavoro eccezionale che hanno svolto nell'illustrare e rappresentare gli oltre cinquecento emendamenti che, come Fratelli d'Italia, abbiamo messo in campo, sempre con l'obiettivo di dare un contributo positivo per cercare di migliorare le tante storture che la legge di bilancio, che ci approssimiamo a votare, creerà alla nostra Nazione. Dal punto di vista politico, è evidente a tutti che un Governo, nato sull'affermazione che bisognava scongiurare a tutti i costi l'aumento dell'IVA, ha finito per trovare le risorse della manovra di bilancio finanziandola per oltre il 50 per cento in deficit e per il restante 50 per cento con una valanga di tasse. Per i cittadini fa poca differenza la motivazione per la quale si pagano tante tasse e imposte. Quello che aggrava il giudizio è il fatto che si sia cercato in qualche modo di farle passare per tasse etiche, secondo l'antica filosofia che le tasse sono belle per una parte politica di questo Parlamento. Si è parlato e discusso tanto della tassa sulla plastica, una previsione assolutamente assurda di chi evidentemente non conosce la specificità delle nostre produzioni di impresa. Si è parlato tanto della tassa sullo zucchero e abbiamo visto, nell'incertezza del dibattito politico e nell'eterogeneità della composizione della maggioranza, che alla fine sarà approvata una tassa con ritardo. La lotta per la tutela dell'ambiente non credo si possa combattere attraverso le tasse, la distruzione di nostri settori produttivi d'eccellenza o facendo semplicemente finire il costo nel carrello dei consumatori, così come certamente sarà. Trovo veramente stucchevole che si affermi che lo zucchero vada tassato perché dannoso per la salute, quando invece poi si sostiene che non sia tale il consumo delle droghe: è un atteggiamento veramente strabico, anche dal punto di vista etico, di questo Governo. Fratelli d'Italia ha un'anima fortemente sensibile nei confronti delle problematiche dell'ambiente, ma il nostro vuole e deve essere un ambientalismo concreto rispetto alle tante reali criticità che denota il nostro Paese. Noi avremmo auspicato investimenti per combattere il problema del dissesto idrogeologico in Italia, che è una drammatica attualità. Ci saremmo aspettati politiche di lungo periodo per combattere il problema dell'erosione costiera. Uno studio dell'Enea di qualche giorno fa ci dice che, entro il 2100, ampie porzioni del nostro territorio e posti bellissimi saranno inghiottiti dalle acque. Rispetto a ciò non si fa assolutamente nulla; così come non si fa nulla per la difesa del suolo. Si porta avanti una retorica che certamente può aumentare il livello di sensibilità, ma poi chi è classe dirigente di una Nazione ha la necessità e - dico io - il dovere di mettere in campo politiche che portino fuori dalla problematicità e non soltanto partecipare a manifestazioni che poi lasciano soltanto il ricordo di una presenza politica. Con la manovra, oltre a questi aspetti, si continua a non fare nulla per piccole e medie imprese, professioni, artigiani, commercianti, le nostre partite IVA e tutto quel mondo che lavora, si sacrifica e ha scarsissime tutele. Non si fa nulla per quei dipendenti pubblici che fanno il loro dovere e non ci sono investimenti reali per la scuola. Il ministro Fioramonti, invece di occuparsi di staccare dai muri degli istituti i crocifissi e sostituirli con il mappamondo, si dovrebbe preoccupare di mantenere l'impegno assunto di aumentare gli stipendi dei nostri insegnanti, che invece corrono rischi di decurtazione. Presidente, per quanto riguarda gli enti locali, i Comuni e le Province, tema sempre in ballo, ci sono servizi sulle funzioni fondamentali che continuano a non essere gestiti. Noi aspettiamo in maniera impassibile che si verifichino tragedie. Lo ripeterò in ogni mio intervento. Quest'Italia sceglie di seguire la strada del servilismo all'Europa. Anche i risultati svelati stanotte del voto del Regno Unito ci spiegano come quella strada ci porti verso un vicolo cieco, che fa passare il Regno Unito oltre Atlantico, lasciando un'Europa più debole e più sola. Conte I e Conte II: l'Italia rimane all'anno zero.
2019-12-13	LN	BriziarelliLuca	Questa manovra rispetto a quella di un anno fa ha una grandissima differenza: l'anno scorso avevamo avviato un percorso che potesse far ripartire l'economia; era una manovra coraggiosa che guardava agli investimenti. L'anno scorso il dibattito verteva sul fatto se le iniziative che proponevamo come quota 100 e la flat tax per le partite IVA avessero la copertura o no; quest'anno tutta la manovra è incentrata su quante e quali tasse ci siano dentro e quanto valgano perché questa è veramente la manovra delle tasse e delle manette. Tanto per fare qualche esempio, vi dovremmo dire bravi perché la tassa sulla plastica viene posticipata ed è un po' meno alta? Questa è una tassa che non c'era e che voi fate cascare sulla testa delle aziende e dei cittadini con la scusa dell'ambiente. Voi pensate che negli altri Paesi europei non si continuerà a produrre, che in Italia non ci saranno prodotti in plastica e che purtroppo la plastica non seguiterà a finire magari in mare dispersa per maleducazione e perché arriva dai Paesi extraeuropei? Seguiterà tutto allo stesso modo. È una manovra ipocrita per fare cassa, che non incide minimamente sulle abitudini dei cittadini. È stato detto che è una micro tassa, ma è un macro problema per chi in quelle aziende ci lavora, per chi vedrà a rischio il proprio posto di lavoro e sarà costretto a chiudere le aziende. Tassate la speranza che c'è sul lavoro, ma fate di peggio: tassate persino l'illusione. Mi ricordo i discorsi del ministro Di Maio e dei colleghi del MoVimento 5 Stelle quando nel provvedimento dignità si inserì il divieto alla pubblicità dei giochi perché non si poteva speculare sull'illusione che i cittadini avevano di poter cambiare la propria condizione con i giochi. Bene, quella tassa sulla fortuna, che è sull'illusione, aumenta. Andate a pescare persino lì. Da un lato, dite che non va bene e, dall'altro, andate ad attaccarvi persino a questo per aumentare le entrate della manovra; da un lato, ve la prendete con le bevande alcoliche e, dall'altro, non muovete un dito di fronte allo scandalo che è emerso in Europa che punta ad attaccare al cuore il made in Italy, l'agroalimentare, con l'etichetta semaforica con un giudizio negativo sui nostri prodotti.
2019-12-13	LN	ZulianiCristiano	A ciò è seguita una maratona fatta di persone semplici o famose per aiutare questa azienda del Veronese che ha rappresentato il tessuto produttivo italiano - di aziende ce ne sono tante in Italia - un'azienda in cui la simbiosi fra dipendenti e lavoratori è unica ed è un caso di eccellenza nel resto dell'Europa. Voi di maggioranza, infatti, nelle aziende vedete sempre gli imprenditori come dei ladri ai quali imporre tasse e da minacciare con le manette.
2019-12-13	LN	ZulianiCristiano	Venendo ai contenuti della manovra vorrei partire, come sempre, da esempi del mio territorio, dalla mia Verona, perché è una realtà che posso toccare con mano, ma ovviamente di esempi simili ce ne sono su tutto il territorio nazionale. Saluto il sindaco di Nogara, comunità sulla quale insiste un'importante azienda, il sito produttivo della Coca-Cola. Saluto tutti gli operai, i lavoratori e i dirigenti che ho incontrato al di fuori di questo contesto; camionisti, aziende logistiche e vari rappresentanti dell'indotto. Lo stabilimento di Nogara, in provincia di Verona, rappresenta una risorsa importante per lo sviluppo economico e occupazionale del territorio della bassa veronese e della Regione Veneto; sono oltre 2.400 i posti di lavoro diretti e indiretti generati nella Regione grazie l'attività del sito e oltre 5.800 le persone il cui reddito di lavoro dipende parzialmente o totalmente dalla fabbrica di Nogara. Inaugurata nel 1975, è diventata, grazie ai continui investimenti, anche il primo sito per capacità produttiva in Europa.
2019-12-13	M5S	MaiorinoAlessandra	A questo proposito, però, lasciatemi svolgere prima una considerazione di carattere generale e preliminare: un Paese che decide di investire sulle donne, sulla ricerca e sulle politiche green, quindi sull'ambiente, come stiamo finalmente facendo noi, è un Paese coraggioso che esprime una visione e che si proietta nel futuro con sicurezza, non si limita a mettere - per così dire - delle toppe tanto per vivacchiare e tirare avanti, ma esprime una autentica prospettiva; di questo ringraziamo sinceramente l'attuale Governo e tutti i colleghi con cui abbiamo lavorato giorno e notte per condurre in porto queste misure tanto importanti. Penso, in primis, al pacchetto famiglia, a tutta quella serie di misure dedicate ai nuclei familiari con figli che intende proprio aiutare la conciliazione lavoro-famiglia per le donne, tanto complessa al momento. Abbiamo infatti raddoppiato il voucher per gli asili nido portandolo da 1.500 a 3.000 euro per le famiglie con ISEE fino a 25.000 euro. Abbiamo potenziato il bonus a 2.500 euro per le famiglie con ISEE fino a 40.000 euro. Il bonus bebè per i nuovi nati è naturalmente confermato mentre viene potenziato il congedo per i papà, che passa da cinque a sette giorni. Il nostro obiettivo, naturalmente, è arrivare almeno a dieci, così come previsto dall'Europa ma chi mi conosce sa bene come la penso. Il figlio riguarda la mamma e riguarda il papà: il congedo deve essere in eguale misura per entrambi i genitori, solo così uomini e donne saranno davvero pari nella società e nel mondo del lavoro ed entrambe le figure genitoriali saranno riconosciute e valorizzate come necessario.
2019-12-13	PD	CollinaStefano	Mi collego a questa affermazione proprio per cogliere un aspetto decisivo e determinante che abbiamo davanti e che questo Governo si è trovato improvvisamente svelato: una realtà svelata a tutti noi, vale a dire la necessità di governare la transizione dandole un orientamento. Questo è il tema che ci siamo trovati a dover considerare e che non ha più possibilità di essere procrastinato, perché il cambiamento è arrivato. Le cose ci interpellano in modo significativo e urgente, ma, se non siamo capaci di governare la transizione, perché il cambiamento non è istantaneo, se non siamo capaci di dare un orientamento alla transizione, ecco che cominciamo a fare scelte che guardano al passato, che ci rinchiudono in una comfort zone non più sostenibile sotto alcun profilo, né sotto quello ambientale, né sotto quello economico o sociale. Dobbiamo decidere di avere il coraggio di navigare in mare aperto, ma anche di darci una rotta. Questo Governo è nato trovandosi davanti a questa realtà. È un cambiamento che va governato nella sua transizione e va orientato nella sua direzione e questo lo facciamo partendo da una maggioranza, costituitasi nelle modalità che conosciamo e che, di fronte a questa realtà, cerca però subito di compiere delle scelte qualificanti. Fare dei pezzi di strada insieme ci cambia - lo dico ai componenti della maggioranza - perché nasciamo con l'idea di risolvere delle urgenze. Tuttavia, nel momento in cui la risoluzione delle urgenze ci richiama alla necessità di dare una progettualità, ecco che cominciamo a fare dei pezzi di strada insieme e lo stare insieme nel camminare ci cambia reciprocamente, ci mette in relazione e automaticamente la nostra identità si confronta con identità diverse e cerca di trovare una sintesi e di fare scelte comuni. È difficile, infatti, che un Governo regga se il presupposto delle forze che lo compongono è quello di non voler avere più a che fare in futuro le une con le altre: come si fa a governare con gente con cui non si vuole stare insieme e fare un pezzo di strada insieme? Al contrario, oggi noi cominciamo a fare un pezzo di strada insieme e rispetto a questo dobbiamo avere la consapevolezza che ci cambieremo reciprocamente, ci mescoleremo, non tanto cambiando i nostri punti di vista culturali, ma mettendo in campo la determinazione che ci fa fare delle scelte condivise, come quelle che qui sono state fatte e mi riferisco, in primo luogo, all'Europa. Nella cornice che ci guida ci sono un intendimento, una visione e un approccio diversi rispetto a quello che è l'Europa nei confronti del nostro Paese. Da qui dunque partiamo dopo aver superato, credo, un ostacolo molto alto, il che oggi ci consente di governare degli aspetti che prima erano completamente fuori controllo, primo fra tutti lo spread. Noi parliamo di una legge di bilancio con degli aspetti economici decisamente incisivi sulla vita del Paese, di cui magari invece non abbiamo evidenza nella quotidianità: con l'attuale Governo andiamo a risparmiare quasi 40 miliardi di euro in prospettiva sugli interessi del debito ed è solamente l'esito della scelta di cominciare un percorso insieme. Considerate poi che se non avessimo fatto questo disegno di legge di bilancio il 1° gennaio sarebbe scattato l'aumento dell'IVA. Qui si parla di clausole di salvaguardia da neutralizzare, ma il punto è che la precedente legge di bilancio aveva deciso l'aumento dell'IVA a partire dal 1° gennaio 2020 ed è per questo che noi stanziamo 23 miliardi di euro a questo scopo, cioè per fare in modo che non aumenti l'IVA dal 1° gennaio. Qui c'è gente che dice che aumentano le tasse, ma con il provvedimento in discussione blocchiamo l'aumento di tasse che vanno a incidere soprattutto sulle famiglie. Poi ci sono altri elementi che rappresentano l'inizio di una condivisione, di quello che prima chiamavo governo della transizione. Quando si parla di green new deal significa che noi siamo davanti ad una realtà che ci chiede di fare delle scelte e se non ci mettiamo lì e cominciamo un percorso che va in quella direzione, questi cambiamenti ci travolgeranno. Prima di avviarmi alla conclusione, per capire cosa significa governare la transizione vorrei fare un esempio che ho già fatto in 10ᵃ Commissione, perché in quella sede si hanno dinanzi alcuni elementi più concreti che ci portano immediatamente ad affrontare questi temi. Nel nostro Paese abbiamo dei settori produttivi e industriali che dovranno necessariamente cambiare: parliamo per esempio del settore dell' automotive. Ci sono delle direttive europee che ci portano ad essere più green e penso alle auto elettriche. Noi abbiamo 60.000 dipendenti che lavorano direttamente nell' automotive, ma per costruire un'auto elettrica occorrono 25 persone, mentre per un'auto normale ne occorrono 100; un'auto elettrica ha 800 pezzi, un'auto normale ne ha 8.000. C'è qualcosa che cambierà. Come affrontiamo questi temi? Oggi è venerdì, pensiamo che lunedì la cosa sia risolta? No, dobbiamo costruire dei tavoli che governino insieme questa transizione, che ci portino a renderla sostenibile e compatibile con quello che sarà. Io lo definisco un percorso di convergenza del nostro Paese perché tale questione presuppone il tema dell'omogeneità dei territori rispetto ai servizi e a tutto un insieme di cose. Io credo che con questo disegno di legge di bilancio abbiamo iniziato un percorso difficile; dobbiamo avere la responsabilità ma soprattutto la consapevolezza di continuarlo.
2019-12-16	FI	DamianiDario	Riassumendo, abbiamo allora 4 miliardi di euro di riduzione della spesa, 11 miliardi di euro di nuove entrate. In questo modo abbiamo recuperato 15 miliardi. Per arrivare a 23, che sarebbero serviti per sterilizzare le clausole di salvaguardia, sarebbero bastati soltanto 8 miliardi di euro di indebitamento. Invece, siamo andati in Europa e abbiamo chiesto 18 miliardi di indebitamento. Quindi, abbiamo chiesto 10 miliardi in più. Per fare cosa? Questo è il bello di oggi, perché con questi altri soldi volete addolcire una manovra che sarà amara per gli italiani.
2019-12-16	FI	FerroMassimo	Quello al nostro esame è un provvedimento che dovrebbe dare stabilità all'economia del Paese e proprio tale stabilità dovrebbe dare più credito allo Stato e più fiducia nel nostro Paese. Per voi, colleghi della maggioranza, la legge che dovrebbe garantire la stabilità è invece una legge di tassazione. Tassate tutto: siamo tornati alla tassa sul macinato, di storica memoria, per chi se la ricorda, e ci sono la tassa sulla plastica, quella sullo zucchero, la Robin tax, l'addizionale Ires, l'aumento del prezzo dei carburanti e via discorrendo. Si tratta di un disegno di legge di bilancio che ha una caratteristica fondamentale, ovvero quella di puntare tutto sul rinvio della sua applicazione. Di quel poco che c'è nella manovra, tutto viene rimandato a dopo. Occorre fare attenzione, perché stiamo giocando con l'affidabilità del nostro Paese nei confronti dell'Europa e nei confronti dei mercati finanziari. C'è poco e quel poco che c'è viene rimandato a dopo.
2019-12-16	FI	GalloneMariaAlessandra	Ci dite che questa legge di bilancio è ispirata al green new deal e bocciate, per partito preso, la proposta dell'introduzione del sistema del vuoto a rendere, che avrebbe agito sui comportamenti a tutela dell'ambiente, privilegiando invece odiose tasse, che hanno l'unico scopo di finanziare l'umiliante assistenzialismo. Si dice che la tassa sulla plastica esiste un po' in tutta Europa; sì, ma chi lo dice dimentica che l'Italia ha uno dei carichi più pesanti al mondo per imposizione fiscale e burocrazia paralizzante. E vogliamo parlare del taglio al comma sull'educazione civica? O di come si penalizzano le università virtuose in favore di quelle che andrebbero chiuse? Ci vuole coraggio, ci vuole un bel coraggio. Ma questo non è coraggio: il coraggio presuppone ardimento, questa è irresponsabilità e mancanza totale di visione, condivisione, approfondimento e conoscenza. In buona sostanza, questo Governo è pericoloso per manifesta incapacità, perché declama con enfasi quello che bisognerebbe fare, ma senza la capacità di farlo. Stando così le cose, vi chiediamo una sola cosa: poggiate la penna e fermatevi prima che sia troppo tardi. Lasciate libere le imprese di lavorare e far lavorare e andate a casa, perché questo incubo è durato fin troppo.
2019-12-16	FdI	CalandriniNicola	Signor Presidente, noi membri della Commissione bilancio siamo reduci da un'intensa maratona che ci ha visti protagonisti per valutare non solo la manovra di bilancio ma gli oltre 4.500 emendamenti presentati da maggioranza e opposizione. Permettetemi di ringraziare velocemente la Commissione, i relatori di maggioranza e minoranza e il presidente Pesco, perché quest'anno per la prima volta siamo riusciti quantomeno ad approfondire i temi legati a questa manovra di bilancio. Nei lavori che abbiamo svolto in Commissione in queste settimane si è avuta la conferma di ciò che ognuno di noi pensava. Questa manovra di bilancio non piace a nessuno, né alle categorie economiche e sociali che abbiamo ascoltato in audizione, né soprattutto ai nostri colleghi di questa maggioranza, che oggi si apprestano a votarla. Dico questo perché voglio ricordare ai miei colleghi che hanno presentato migliaia di emendamenti alla legge di bilancio che in questi casi una domanda sorge spontanea, come diceva un giornalista tanti anni fa: dove eravate quando il vostro Governo scriveva questa legge di bilancio? Vede, signor Presidente, questa è una manovra che non piace a nessuno, come dicevo prima, ma specialmente a noi di Fratelli d'Italia, che pure abbiamo cercato con insistenza di essere propositivi, facendo approvare alla Commissione bilancio una serie di emendamenti che hanno dato risposte positive alle categorie più deboli. Voglio andare con ordine per fornire un quadro chiaro e spiegare gli aspetti di questa manovra che assolutamente non ci convincono. È una manovra di quasi 32 miliardi di euro, di cui oltre 16 a debito con un rapporto deficit -PIL quasi al 2,3 per cento. Lo scorso anno non ero in quest'Aula, signor Presidente, perché non ero ancora senatore, ma ricordo bene il polverone che si sollevò quando la manovra dell'allora Governo giallo-verde doveva essere al 2,4 per cento di deficit. L'Europa ci disse che non si poteva fare quel tipo di manovra e allora il Governo la cambiò, passando dal 2,4 al 2,04 di deficit. Non ho capito e vorrei che il Governo, qui presente con il sottosegretario Misiani, ci potesse illuminare per capire perché una manovra al 2,4 per cento non era possibile lo scorso anno ed è invece possibile oggi al 2,3 per cento. Vede, Presidente, facciamo una manovra e ci indebitiamo. Non è che noi di Fratelli d'Italia in linea di principio siamo contrari a produrre deficit, ma se producessimo deficit per investimenti e se questi investimenti servissero a portare crescita, allora tutto questo avrebbe un senso. È un fatto che in questo caso la crescita non c'è; lo dice il Governo, che fissa la crescita dell'Italia allo 0,6 per cento, riducendo le stime precedenti che erano fin troppo ottimistiche. Lo dice anche l'Unione europea, che stima addirittura una crescita pari allo 0,4 per cento. Non può sfuggire a nessuno che siamo il fanalino di coda dell'Unione europea. Per crescere servono investimenti, infrastrutture e mettere in sicurezza il nostro territorio. Nulla di tutto questo c'è in questa legge di bilancio che abbiamo davanti e che probabilmente determinerà un percorso dell'Italia per il prossimo anno che ci farà perdere un altro anno ancora. Tuttavia, per onestà intellettuale, voglio anche considerare alcuni aspetti positivi della manovra, come diceva il collega Errani. Mi riferisco in particolare all'aver evitato l'aumento dell'IVA; è costato 23 miliardi di euro che, almeno sulla carta, dovrebbero - utilizzo il condizionale - far risparmiare qualcosa al popolo italiano. Avremmo però gradito che con la stessa onestà intellettuale con cui riconosciamo questo merito, il Governo ci avesse detto con maggiore chiarezza che il problema sarà solo rimandato all'anno prossimo, quando arriveremo con altri 19 miliardi che addirittura diventeranno quasi 26 nel 2022. Un altro aspetto seppur molto timido su cui focalizzare l'attenzione è il tentativo di ridurre il cuneo fiscale, che riguarda la sola riduzione delle tasse sul lavoro dipendente, che evidentemente non tocca le imprese. Temiamo però che questo timido tentativo, 3 miliardi di euro nel 2020 e 5 miliardi nel 2021, servirà a ben poco. Ogni lavoratore avrà in busta paga mediamente 40 euro in più, intorno ai 500 euro l'anno. Avete poi spostato i termini per l'entrata in vigore di questa misura dimodoché, invece di 40 euro, i lavoratori dipendenti potranno prendere intorno ai 60 euro; la matematica però, purtroppo per voi, non è un'opinione e quindi sommando gli addendi, il risultato non cambia. Se con questa misura pensavate in qualche modo di smuovere i consumi, permetteteci di essere in qualche modo scettici su di essa perché il tema vero non è quello di poter dare una mancia elettorale, come è stato fatto anche nel passato ai nostri dipendenti, ma è quello di capire come fare per ridurre i costi delle imprese. Al riguardo voi purtroppo non fate nulla. Date 40 euro o qualcosa in più ai lavoratori dipendenti, ma non risolvete il problema vero dell'Italia: il costo del lavoro altissimo che scoraggia gli investimenti. Non ci meravigliamo poi, signor Sottosegretario, se la Whirlpool o l'ArcelorMittal lasciano il nostro Paese. Una manovra coraggiosa avrebbe puntato a ridurre il costo del lavoro in modo serio e ad incentivare le assunzioni. Questo sarebbe stato il vero motore per far ripartire l'Italia. La riduzione delle tasse sul lavoro che voi prevedete positiva è però veramente molto limitante; si poteva e si doveva fare molto di più. Purtroppo però dobbiamo prendere atto che, piuttosto che fare tutto ciò, avete preferito 16 miliardi di euro di deficit per mantenere il reddito di cittadinanza e a noi questo sapete che ci dispiace molto. Noi di Fratelli d'Italia non vi diciamo certo oggi che il reddito di cittadinanza non ci ha mai convinto. Quello che vi diciamo oggi è che il reddito di cittadinanza ha fallito la sua mission e lo sapete anche voi leggendo i giornali, le statistiche e quello che voi stessi avete scritto nella Nota di aggiornamento al DEF e cioè che il reddito di cittadinanza non ha prodotto politiche attive di sostegno al lavoro. Ciò è affermato anche dall'Agenzia nazionale per le politiche attive del lavoro (ANPAL), una società pubblica che opera nel campo delle politiche attive. Tale agenzia ha rilevato che su un milione di domande sono stati creati appena 18.000 posti di lavoro. Dovevamo quindi spendere questi 7 miliardi di euro del reddito di cittadinanza per aiutare le imprese ad assumere quelli che veramente avevano voglia di lavorare. Non si possono regalare 7 miliardi a chi sta seduto sul divano senza fare nulla, spaccia o froda lo Stato.
2019-12-16	LN	RivoltaErica	Ce lo ricordiamo bene. «La clausola di salvaguardia non è stata dunque un'invenzione italiana, ma una imposizione europea. Tuttavia con una specifica, una differenza tra quanto è stato nell'agosto del 2011 e quanto è poi avvenuto negli otto anni successivi. Nella formulazione italiana (agosto-settembre 2008) l'adempimento alla clausola-imposizione era assolutamente programmatico e generico e comunque subordinato all'ipotesi del non raggiungimento di altri e vasti obiettivi di bilancio. Alla larga nel testo si ipotizzava infatti, nel caso denegato di un insufficiente raggiungimento di questi obiettivi, una «possibile rimodulazione delle tax expenditure o delle aliquote delle imposte indirette, incluse le accise o l'IVA. Nell'ottobre-novembre del 2011 il Governo entrò in crisi, interrompendo la sua azione in finanza pubblica. È solo con il primo decreto del Governo Monti che appare la clausola IVA come poi è stata iterata nei lunghi otto anni successivi. Una serie di clausole vincolanti e cifrate per importi e date. È del resto poi forse il caso di ricordare che, oltre ad avere importato dall'Europa e montata in loco una clausola IVA di tipo imperativo, come da allora così ancora, uno dei primi atti del Governo Monti fu quello per cui il Governo italiano consentì il calcolo del contributo italiano al fondo salva banche non in base al rischio, ma in base al PIL, così che la crisi rispetto alla quale l'Italia era totalmente estranea (...) fu prima addebitata all'Italia, come se si trattasse di una crisi della finanza pubblica italiana, per poi essere - per beffa - messa sul conto dell'Italia gravandola - in aggiunta alle clausole - per un importo assolutamente spropositato». Questo - perché rimanga agli atti - è uno scritto dell'allora ministro Tremonti, che ricostruisce giustamente una cosa che, invece, viene riportata nella maniera più sbagliata, attribuendo colpe a chi non ce l'ha. Comunque, le clausole dell'IVA sono state sterilizzate e qualunque Governo avrebbe dovuto farlo. Certo, è stato un conto pesante, ma le clausole di salvaguardia sono state sterilizzate anche lo scorso anno. Come ho già detto e continuo a ripetere, il problema è che questo sarà un anno incredibilmente difficile. Infatti, se i colleghi della maggioranza ci hanno spiegato tutte le caratteristiche positive di quanto è contenuto nella manovra, non possono negare che comunque di crescita si parla veramente poco questo anno, come ripeteva prima anche il collega Damiani. Questo luogo induce molti ad allontanarsi dalla vita reale, a non ascoltare la gente che ti ferma nei negozi o che si ferma ai gazebo; ma la percezione è che la vita sarà complicata per le famiglie e per le imprese e i commercianti, come ho già detto in sede di relazione di minoranza. Ricordiamo la mancata proroga sulla cedolare secca, ma non solo; l'aumento delle accise sui carburanti il prossimo anno: sarà una mazzata per tutti.
2019-12-16	LN	RivoltaErica	Ma questo non lo diciamo? Lo dobbiamo dire solo noi? La differenza è veramente questa. Lo ripeto perché le persone, non solo quelle che votano il mio partito, ma le persone che incontro, hanno una percezione negativa. Non c'è l'aspettativa positiva che c'era l'anno scorso; non c'è la speranza di ricostruire qualcosa, perché, nonostante vi sia stato il benevolo assenso e supporto dell'Europa, questo è quello che c'è. Quest'anno ci saranno più tasse e così l'anno prossimo.
2019-12-16	M5S	ParagoneGianluigi	Signor Presidente, ancora una volta, con rammarico, mi trovo a votare il dissenso dal mio Gruppo. Lo faccio adesso, come l'avrei fatto se al posto del ministro Gualtieri ci fosse stato il ministro Tria, se mi avesse portato una manovra scritta da Bruxelles. Non sono stato eletto per tenere gli italiani imprigionati nella gabbia di un bilancio imposto dall'Europa: questo no. Non abbiamo bisogno del permesso scritto dei burocrati di Bruxelles per difendere gli italiani. Vedete, il 4 marzo 2018 una maggioranza importante di italiani ci ha chiesto di rompere quelle relazioni, che costituiscono il sistema di potere e quella maggioranza lo ha fatto con un'arma potentissima: il voto democratico. Quell'arma si chiama democrazia. Un esercizio di Palazzo ha portato gli sconfitti di allora al Governo - la Costituzione lo permette - però il popolo, che chiedeva un riscatto, non permette nessun gioco di Palazzo per cambiare il senso della storia. Vedete, questo Governo non è stato nemmeno in grado di intervenire sulle bollette degli italiani, altro che green new deal ! Chi sta attento al consumo di energia, a casa, non viene premiato nemmeno di un euro e queste - secondo me - sono battaglie che inciderebbero eccome nei bilanci di tutti gli italiani. Il 4 marzo, questa maggioranza importante di italiani aveva chiesto, e lo ha chiesto al MoVimento 5 Stelle, di caricarsi sulle spalle una rivoluzione di sopravvivenza, perché il potere stava schiacciando le vite delle persone, i diritti dei cittadini, le libertà di migliaia di donne e di uomini. Il MoVimento 5 Stelle vinse le elezioni parlando di politiche espansive. E avevamo ragione. Qui ho sentito elencare i 32 economisti: bene, dopo quell'elenco fatto in Aula, gli stessi 32 economisti hanno detto che era un peccato che la sinistra alla quale si stavano rivolgendo non avesse preso in considerazione il loro appello. Bene, quei 32 economisti ci dicono una volta per sempre e una volta di più quanto segue: «La performance economica dell'eurozona è stata in questi anni tra le peggiori nel mondo, e in vari Paesi sono sempre più frequenti le manifestazioni di protesta per l'aumento delle diseguaglianze e la crescente incertezza dei cittadini per le loro condizioni di vita. Senza un cambiamento profondo, a partire dalle attuali proposte, l'Unione europea rischia di non avere un futuro». Vogliamo prendere in considerazione l'appello di questi economisti keynesiani? Ecco, siccome qui, all'interno della manovra, non trovo alcunché di espansivo, ma trovo ancora una volta la logica della gabbia di Bruxelles, purtroppo dovrò votare no.
2019-12-16	M5S	PirroElisa	, mentre è molto più difficile abbassare davvero le tasse e rappresentare veramente gli interessi italiani, qui e in Europa.
2019-12-16	PD	MancaDaniele	La legge di bilancio è caratterizzata inoltre da un altro asse importante per il futuro del nostro Paese: un piano di investimenti green, il green new deal, 50 miliardi di euro in piena relazione con le politiche della nuova Commissione europea. Una nuova Europa che nella nuova legislatura deve superare il fiscal compact, deve riformare il patto di stabilità interno e deve indicare con chiarezza un grande piano di investimenti ancorato all'economia circolare e alla sostenibilità ambientale. Per il Partito Democratico sono queste, colleghi senatori, l'identità e la visione della legge di bilancio. L'ambiente e la sostenibilità ambientale delle politiche economiche non rappresenteranno un freno allo sviluppo; come sappiamo bene, invece, percorrere con coraggio la strada dell'innovazione, dell'intelligenza artificiale e della ricerca significa costruire nell'economia circolare un nuovo e più qualificato sviluppo economico, che trasformerà paura e incertezza in speranza e futuro, prima di tutto e soprattutto nei confronti dei più giovani, delle giovani generazioni che operano nel sistema della ricerca e dell'istruzione. La manovra restituisce inoltre centralità al lavoro, che era sparito nella legge di bilancio del 2019 (dove tutto era finalizzato al reddito di cittadinanza e a quota 100). Restituire centralità al lavoro per noi è indispensabile ed è fondamentale, perché il lavoro non è solamente dignità e non è solo un articolo della nostra Costituzione (una Repubblica fondata sul lavoro); tre miliardi di euro di tasse in meno nel 2020 (cinque nel 2021) aumenteranno i salari dei lavoratori, sosterranno i consumi interni e ridurranno le disuguaglianze.
2019-12-16	PD	MancaDaniele	Signor Presidente, onorevoli senatori, rappresentanti del Governo, la manovra economica accompagnerà il nostro Paese sui binari di una nuova crescita, una crescita certamente ancora insufficiente, ma in grado nello stesso tempo di toglierci da diversi trimestri recessivi. Essa ci restituisce, dopo un anno vissuto nelle contrapposizioni e nell'isolamento, la nostra naturale collocazione europea: una centralità in Europa per l'Italia indispensabile per generare fiducia e gestire l'equilibrio dei saldi di finanza pubblica. Sono trascorsi dodici mesi dall'utopia leghista e sovranista contro l'Europa. Le conseguenze erano e restano evidenti: l'isolamento dell'Italia da una parte, la sovrastima della crescita all'1,5 per cento e la sottostima degli effetti dell'indebitamento al 2,4 per cento dall'altra, ci portarono ad un passo dall'infrazione per debito eccessivo: un costo per effetto dello spread a quota 300 di 11 miliardi di euro a carico dei cittadini italiani. Lì, colleghi senatori della Lega, abita il vostro fallimento; lì nasce la vostra fuga estiva dalle responsabilità di Governo.
2019-12-16	PD	TariccoMino	Da una parte, abbiamo un quadro complessivo internazionale e del tempo che abbiamo alle spalle che ci mostra le complessità e le difficoltà che abbiamo affrontato e dovremo ancora affrontare: le guerre commerciali in atto, la Brexit, i problemi intorno all'Europa e quelli che hanno accompagnato sin qui il nostro Paese.
2019-12-17	FI	PerosinoMarco	Signor Presidente, membri del Governo, colleghi, in questa due giorni dedicata alla manovra di bilancio composta da due documenti, su cui il Governo ha posto la fiducia, ho appreso, stando molto attento, che la legge di bilancio consiste, come ha detto ieri il sottosegretario Castelli, nella parità di genere (importante), nella riunificazione Imu-Tasi (stavamo bene anche prima, è la scoperta dell'acqua calda), nella modifica per il 2021 della tassa sull'occupazione del suolo pubblico (cosa importante, per carità) e nell'innovazione digitale (che è nei fatti economici, sarebbe avvenuta ed avverrà anche se il Governo non se ne interessa). Abbiamo appreso nelle settimane scorse che la manovra finanziaria in generale all'Europa va bene (a differenza dell'anno scorso, quando si faticava molto, a parità di condizioni), perché siamo amici, come dice Moscovici (che dopo sei mesi dalle elezioni era ancora in carica e come ultimo atto è venuto in gita a Roma). Poi ci è stato detto, sempre in materia economica, che il MES non si poteva rinviare (mi pare che sia stato rinviato) e che non si poteva modificare (forse si è modificata una parola) e il Presidente del Consiglio ha brindato; sarà un fatto grave ed è diritto dell'opposizione dire che sarà un fatto grave.
2019-12-17	FdI	deBertoldiAndrea	Signor Presidente, onorevoli colleghi e vorrei dire anche signori del Governo, ma mi accontento di dire signor Sottosegretario, sono stato chiamato dal mio Gruppo a intervenire in dichiarazione di voto a proposito di questa ennesima fiducia che viene richiesta alle Camere. Vede, signor Presidente, già questa mattina ho avuto modo di sottolineare amaramente come non è così che dovrebbe lavorare il Parlamento. Non dovremmo avere questa mancanza di rispetto verso le istituzioni, verso le Camere, verso le Commissioni parlamentari, tant'è che persino il professor Cassese si è scomodato oggi sul «Corriere della Sera», per rimarcare come si metta tutto all'interno di un decreto-legge omnibus, andando oltre quelle che sono le regole logiche dell'operatività parlamentare, per arrivare in fretta alle conclusioni. Vede, signor Presidente, questa è la seconda manovra finanziaria che mi accingo a commentare. Stavo per dire che è la seconda manovra finanziaria alla quale ho lavorato, ma purtroppo devo dire che il lavoro che noi parlamentari, anche noi delle Commissioni tecniche (la Commissione finanze e la Commissione bilancio), abbiamo potuto fare a proposito della manovra finanziaria è stato di fatto un lavoro sprecato, quando addirittura un non lavoro, perché spesso non ci è stato nemmeno permesso di entrare nel merito dei provvedimenti. Questo è accaduto l'anno scorso. Ricordo ancora quando gli amici del Partito Democratico lanciarono i fascicoli degli emendamenti al presidente Pesco in segno di protesta. Oggi però, purtroppo, si sono comportati esattamente alla stessa stregua, non lanciando ovviamente i fogli o i fascicoli (tanto meno lo abbiamo fatto noi), quanto piuttosto emulando il precedente Governo, impedendo al Parlamento e alle Commissioni di lavorare. Ci accingiamo allora a commentare una manovra che già parte con il piede sbagliato, proprio per la mancanza di rispetto nei confronti delle istituzioni. Una manovra che, citando «Il Sole 24 Ore» di oggi, può definirsi senza anima. Una manovra che ha fatto 15 marce indietro in 80 giorni. In quasi tre mesi, cioè, abbiamo visto proclami, abbiamo visto ritrattazioni, abbiamo visto un continuo avanti e indietro, in modo tale che alla fine si possa dire tutto e il contrario di tutto e si possa, magari, sentir dire dalla maggioranza che ha fatto bene, nel senso che "questo" non è stato fatto e "quell'altro" è stato ridotto. Peccato che "questo e quell'altro" erano sempre proposte che venivano dalla maggioranza stessa, la quale, quindi, con un braccio proponeva e con l'altro poi riduceva. Quasi che gli italiani fossero degli stupidi e non capissero quello che, in realtà, è un balletto ridicolo alle spalle della nostra economia e dei nostri cittadini. Signor Presidente, signor Sottosegretario, che vorrei che almeno un attimo potesse ascoltare e non solo controllare il telefonino: io vorrei che la nostra manovra finanziaria, il nostro decreto-legge fiscale, in un momento così drammatico per l'economia nazionale, si fosse occupato di quei temi e di quei problemi che i cittadini, purtroppo, a loro spese conoscono. Abbiamo visto l'ISTAT dire, in queste ore, come il divario tra Nord e Sud sia sempre maggiore. Io vivo nel profondo Nord, in quel Trentino-Alto Adige che si trova spesso ai primi posti nelle graduatorie; tanti colleghi vivono in Lombardia e in Veneto, in questi territori che comunque primeggiano e vediamo che la distanza rispetto al Sud continua ad accrescersi, come continua ad accrescersi l'emigrazione dei nostri giovani: 115.000 giovani, 115.000 italiani, se ne sono andati da questo Paese mentre qualcuno parlava dello ius soli. Ecco, dimentichiamo i nostri giovani e pensiamo invece ad accogliere tutti a braccia aperte. Questo sembra essere lo spirito che anima questa maggioranza e che, purtroppo, caratterizza negativamente i provvedimenti che ne conseguono. Signor Presidente, abbiamo un Paese che non sa rispondere ai problemi. Abbiamo una politica che non sa rispondere ai problemi dei professionisti. Quei due milioni di professionisti italiani ai quali non viene dato nulla, perché sono considerati degli evasori, perché sono considerati solamente delle risorse da spremere quando si vuole attingere a del denaro, che sono considerati degli elementi e dei soggetti da mettere in prigione. Ecco, quei milioni di professionisti, quelle milioni di partite IVA, sono viste da questa maggioranza, da questo decreto-legge e da questo collegato fiscale, come realtà e soggetti non esistenti, come spiegherò poi nei passaggi finali e nei punti che andremo a trattare. Procedo ovviamente in sintesi, perché i temi sono tanti. Mi sarei aspettato da questa manovra nel suo complesso delle risposte rispetto al pareggio di bilancio. C'è chi parla di Europa e magari accusa noi di non essere europeisti. Questo quando - mi si perdoni l'inciso - noi ci riteniamo più europeisti di tutti, proprio perché crediamo in un'Europa che sia davvero fatta di eguali, in un'Europa dove non si sia sottoposti al potere di qualcuno per essere sottomessi a qualcun altro. Un'Europa dove tutti i Paesi hanno pari dignità, dove magari le banche si salvano allo stesso modo e dove magari le banche possono applicare gli stessi principi contabili e avere la stessa capacità di credito (e anche qui, potremmo aprire un grande capitolo). Ebbene, sarebbe il caso che chi ama l'Europa, invece di andare continuamente in deficit per ben 16 miliardi in questa manovra finanziaria, dimostrasse magari, per uno 0,1 o uno 0,2, di perseguire, a scapito della spesa corrente improduttiva, il pareggio di bilancio. Invece, niente di tutto questo, in questa manovra che proverebbe dalla maggioranza che si autodefinisce, impropriamente, lo ripeto, europeista. Avremmo anche potuto parlare e discutere di un altro argomento: i fondi europei E magari, all'interno di questa manovra di bilancio che contiene di tutto, come dice il professor Cassese, avremmo potuto prevedere delle norme che cercassero di rimediare all'inefficienza di certe Regioni nell'utilizzo dei fondi europei: siamo tra i primi contributori dell'Europa e siamo tra i peggiori fruitori delle risorse europee. E cosa fa lo Stato nazionale? Perché lo Stato nazionale permette che le Regioni non utilizzino e, quindi, sprechino i fondi europei? Mi sarei aspettato da una manovra finanziaria strategica e intelligente qualche risposta in questi termini e, invece, nulla di tutto ciò. Venendo più specificamente alla materia fiscale, gli imprenditori, i commercianti, gli artigiani e i liberi professionisti che guardano a noi si sarebbero aspettati delle misure per la classe produttiva, che dovrebbe contribuire a elevare il PIL e a creare posti di lavoro. Sembra naturale investire nella classe produttiva del Paese, se si vuole davvero incentivare un settore economico e far sì che questo Paese si riprenda e crei nuovi posti di lavoro. Cari colleghi, non c'è nulla o quasi per la classe produttiva del Paese, permettetemelo! E non lo dicono Fratelli d'Italia o Andrea De Bertoldi, non lo diciamo noi della destra italiana, lo dicono tutte - ribadisco: tutte - le associazioni di impresa di questo Paese e le categorie che rappresentano i professionisti. È quindi una mancanza ormai certificata di disinteresse verso il mondo produttivo e professionale. Parlate di lotta all'evasione, ma quale lotta all'evasione volete fare? Quella della lotteria degli scontrini o della diminuzione del contante? Siamo seri: chi vuol fare lotta all'evasione, si muove sul contrasto di interessi. Non avete fatto nulla sul contrasto di interessi tra il venditore o il prestatore del servizio e il fruitore. Nulla di tutto questo, come nulla si è fatto sulla semplificazione tributaria, che sarebbe la prima forma di lotta all'evasione. Presidente, concludo su due punti per dire cosa c'è in questa manovra. L'articolo 3 sta creando problemi enormi sul tema delle compensazioni ai lavoratori autonomi, che dovranno aspettare dieci mesi per usufruire di propri crediti fiscali. C'è un problema enorme legato al penale tributario e ricordo agli amici del Partito Democratico, che questa mattina, in discussione generale, hanno detto che la confisca non è un problema perché è semplicemente collegata alla sproporzione di reddito, che esistono anche persone che magari hanno lavorato nel passato. PRESIDENTE. Deve concludere, senatore. DE BERTOLDI (FdI). Dichiaro il voto contrario del Gruppo Fratelli d'Italia.
2019-12-17	LN	MontaniEnrico	Questo è l'Esecutivo che, in pochi mesi di esistenza, è riuscito a prendere a schiaffi chi lavora e chi paga le tasse, che sono già tra le più alte d'Europa e del mondo e alle quali ora, in maniera scellerata, ne aggiungete delle altre. Ancora, questo è l'Esecutivo che a parole voleva semplificare la burocrazia, ma che nei fatti l'ha resa ancora più intricata; sì, perché un Esecutivo privo di sostanza e di idee per le generazioni future come il vostro non ha potuto far altro che tentare di suggellare la propria esistenza mettendo sul piatto della bilancia nuove imposte.
2019-12-17	PD	DArienzoVincenzo	Qui entro nel merito con alcuni esempi: in un Paese civile, esiste una narrazione come quella che c'è in Italia, che fa apparire le tasse e l'imposizione dello Stato come qualcosa di cannibalesco e l'evasione come legittima difesa e uno stato di necessità (sono queste le parole che vengono invocate)? In realtà, i dati ufficiali dimostrano il contrario: nella stragrande maggioranza dei casi - parliamo di cifre superiori almeno all'80-85 per cento - chi evade non lo fa per ragioni di necessità, bensì per arricchimento personale, che è quello che viene colpito con questo decreto-legge. Esso è in linea con le decisioni che il precedente Governo aveva assunto nell'Ecofin del 9 luglio scorso: i Ministri delle finanze sono stati in Europa e l'indirizzo deciso in quell'autorevole consesso, oltre a spostare la pressione fiscale dal lavoro (cosa che abbiamo fatto), è stato quello di contrastare l'evasione fiscale, potenziando i pagamenti elettronici, anche mediante l'abbassamento dei limiti legali del contante. Si è trattato quindi di una decisione assunta nel luglio scorso da un partito che adesso è all'opposizione e che allora era al Governo. Diamo seguito a quella decisione, presa da altri.
2019-12-19	FdI	IannoneAntonio	Signor Presidente, onorevoli colleghi, signori del Governo, Fratelli d'Italia non può che votare contro alla fiducia sul provvedimento in esame per motivi di merito che illustrerò, ma senza mancare prima di sottolineare come questa Assemblea, il Senato della Repubblica, e il Parlamento italiano siano stati esautorati. Ci accingiamo a votare la quarta fiducia in dieci giorni: un ritorno al passato per i signori del PD, un benvenuto nel presente per i cinquestelle. Tanta fiducia nel Palazzo, pochissima nella nostra Nazione: è una vera e propria emergenza democratica quella che conosciamo, perché non c'è la possibilità reale e concreta di dare contributi positivi su provvedimenti come questi che riguardano la vita di migliaia di persone che hanno investito, scommesso e svolgono nell'ambito della nostra società ruoli importantissimi come formatori dei cittadini del futuro. Questo provvedimento per noi, che da sempre siamo per la stabilizzazione dei precari, è pensato male e scritto peggio. È stato annunciato come un salva-precari ma a noi sembra che sia più un "ammazza- precari", un provvedimento che discrimina e per questo abbiamo presentato una pregiudiziale di costituzionalità illustrata dal nostro capogruppo Luca Ciriani, perché riteniamo emblematica la questione che riguarda gli insegnanti che hanno prestato servizio nelle scuole paritarie e che vengono clamorosamente esclusi dalla possibilità di partecipare al concorso. La nostra attività emendativa era finalizzata proprio a migliorare il provvedimento e a dare delle risposte ad ampi settori che si troveranno sostanzialmente fuori dal mondo della scuola, a dare contributi che potessero risolvere e "mettere delle toppe". Faccio riferimento esplicito alla questione incredibile dei diplomati magistrali che non trovano nessuna soluzione e continuano a restare in questo girone dantesco del precariato; faccio riferimento alla vicenda dei dirigenti scolastici che sono stati costretti a ricorrere alla magistratura per far valere i propri diritti; faccio riferimento agli insegnanti di religione cattolica che continuano ad essere trattati come figli di un dio minore: aspettano da anni la possibilità di essere stabilizzati e ancora una volta non viene loro data una risposta che possa assicurare una soddisfacente possibilità di svolgere in maniera più serena e dignitosa il loro lavoro; faccio riferimento alla vicenda dei DSGA facenti funzione, persone che per tanti anni hanno retto le sorti della scuola italiana, che si sono guadagnati sul campo una dignità ed una professionalità e che verranno sostanzialmente "cestinati", prima usati e poi abbandonati. C'era l'opportunità di riconoscere una dignità ai nostri ricercatori universitari, ma anche su questo abbiamo trovato un'assoluta sordità da parte del Governo e della maggioranza. È evidente che c'è una mancanza di risorse finanziarie ma a questo proposito voglio dire che sarebbe bastato semplicemente utilizzare le risorse ora dedicate al reddito di cittadinanza per investire nella scuola e nell'istruzione italiana e per riconoscere ai nostri insegnanti stipendi che siano più dignitosi e più adeguati alla nobile funzione che svolgono rispetto alla società italiana. Il rapporto OCSE di settembre dice chiaramente che la scuola italiana è in grandissima difficoltà e che i nostri insegnanti sono i meno pagati d'Europa. Se allora, come tanta retorica dice, si vuole veramente investire sulla scuola e sul futuro della nostra Nazione, si poteva fare semplicemente questo, non bandire un concorso che creerà la nuova guerra dei poveri e che non dà una risposta piena alle esigenze e alle problematiche del precariato italiano. Parliamo di 24.000 posti al cospetto di oltre 170.000 vacanze, quindi parliamo di una misura veramente molto ridotta. Evidentemente, il Governo è preso più da questioni di carattere ideologico. Vorrei dire al Ministro, che non vedo in Aula, che, se invece di preoccuparsi di staccare i crocifissi e di dedicarsi ai mappamondi, pensasse alle esigenze concrete della scuola italiana avremmo qualche risposta positiva in più
2019-12-19	LN	PittoniMario	La seconda richiesta era quella di percorsi abilitanti formativi e selettivi regolari (come chiede l'Europa, altrimenti si rischia il mancato riconoscimento all'estero), senza i quali, per esempio, è preclusa la carriera nelle scuole paritarie. Annunciarono inoltre lo sciopero generale per la vigilia delle elezioni europee. Il Governo Conte I trattò con successo la rinuncia allo sciopero generale, in cambio del via libera ai concorsi riservati (impegno peraltro già presente al punto 22 del contratto di Governo di MoVimento 5 Stelle e Lega, dove si parlava di una fase transitoria per il superamento del precariato cronico) e ai percorsi abilitanti speciali (i cosiddetti PAS, già collaudati con successo nel 2013). In fase di conversione del relativo decreto-legge eravamo già pronti ad aggiungere una serie di interventi risolutivi per una serie di altre criticità, abbondantemente anticipati sulla stampa specializzata. Inspiegabilmente, però, il MoVimento 5 Stelle si mise di traverso, imponendo la formula del «salvo intese» e quel decreto non vide mai la luce.
