2018-05-29	LN	CentinaioGianMarco	Lega e Movimento 5 Stelle, faticosamente e generosamente hanno raggiunto un accordo sul programma di Governo, hanno individuato un candidato Premier, trovandosi d'accordo sui criteri per la definizione della squadra che quel programma avrebbe dovuto realizzare. Un programma di Governo equilibrato e in linea con quanto necessario al Paese per ripartire e dare fiducia ai nostri cittadini. Un programma di Governo che ha come punti cardine il rilancio dell'economia, la sicurezza, la giustizia, una scuola più efficiente (dopo la vostra "buona scuola", non ci voleva molto), una diversa gestione dei flussi migratori, una politica internazionale che avrebbe dovuto vedere il nostro Paese protagonista, un Premier all'altezza e una squadra di Governo composta da rappresentanti politici e tecnici di alto valore riconosciuti in Italia e all'estero. Il tutto con una maggioranza parlamentare, cosa di non poco conto, disposta a concedere la fiducia al Governo che stava per nascere. Nella giornata di domenica abbiamo appreso le riserve del Presidente della Repubblica su alcuni nomi, anzi, meglio, su un nome, riserve che, a nostro parere, nascondono delle riserve sul programma di Governo, a causa di una errata interpretazione e da pressioni mediatiche esercitate anche dalla stampa estera. Io vi vorrei leggere la parte di programma di contratto di Governo. Ma non lo faccio.
2018-05-29	PD	CirinnaMonica	(ore 18,15) ( Segue CIRINNÀ). Tra i costi evidenziati, questi numeri che vi ho letto, questi otto elementi di costo, gli unici che per incidenza si trovano ad essere in linea con gli standard europei di tutti gli altri Paesi, sono quelli relativi al personale e ai diritti di sorvolo, i diritti aeroportuali. Tutte le altre voci di costo sono palesemente lontane da ogni logica reddituale. Esaminiamo adesso la prima voce, quella più spropositata di tutte, il costo del carburante che incide addirittura sul costo pieno per circa il 20 per cento. Considerando il numero di aerei in flotta, la loro tipologia, i percorsi e le ore volate nell'esercizio relativo all'anno 2015, risulta che Alitalia abbia pagato per il carburante intorno al 20 per cento in più rispetto ai valori di mercato. Altra voce da tenere presente è quella dei costi relativi al leasing degli aeromobili. Alitalia ha i peggiori contratti di leasing mai negoziati in aviazione moderna e non solo per il rateo mensile riferito al nolo degli aeromobili che è di circa il 15 per cento maggiore della media di mercato, ma anche per condizioni economiche relative alle riserve di manutenzione e alle condizioni di riconsegna che sono assolutamente spropositate, totalmente fuori da ogni logica di mercato e gravano sui conti della compagnia per centinaia di milioni. Se ciò non bastasse, dovete sapere che Alitalia noleggia alcuni aeroplani secondo una formula definita Wet Lease o ACMI che è l'acronimo con cui si definisce un modello di noleggio che comprende, oltre l'aeromobile ( aircraft ) anche l'equipaggio ( crew ), la manutenzione del velivolo ( maintenance ) e l'assicurazione dello stesso ( insurance ). Questa formula di noleggio è assolutamente antieconomica e venne istituita solo per dare la possibilità alle aerolinee di potere far fronte ad eventuali avarie di un aeromobile della propria flotta, sostituendolo per un periodo limitato con un aeromobile operato da altra compagnia soprattutto allo scopo di tutelare la carta dei diritti del passeggero in materia di riprotezione del volo. Alitalia invece, facendo un grave errore, utilizza questa formula di noleggio con Ethiad regional (che altro non è che la compagnia regionale svizzera Darwin) operando tratte che invece potrebbero essere operate in proprio con i componenti della propria flotta con notevoli risparmi. Viene da pensare che forse occorreva aiutare la compagnia svizzera nell'impiego degli aeromobili, nell'interesse esclusivo del socio Ethiad che altrimenti avrebbe dovuto coprire anche le copiose perdite di Darwin, oltre quelle di Air Berlin. Veniamo ad un'altra voce di spesa sempre piuttosto importante che è quella relativa ai costi della manutenzione degli aeromobili. Alitalia, dal 2008 in poi, inizia un processo di esternalizzazione della manutenzione che è una delle cause primarie dei successivi dissesti dell'aerolinea. Chi di voi frequentava i lavoratori dell'aeroporto - Presidente le chiedo un attimo ancora - si ricorderà quali e quanti erano gli hangar di manutenzione, quale immenso lavoro si faceva sui motori, sulla componentistica e sulla parte interna degli aerei. Bene, quegli hangar di manutenzione non esistono più, sono stati interamente smantellati. È stato fatto un accordo con una compagnia israeliana. Alcuni motori vengono caricati sui cargo e spediti in Israele per essere aggiustati, smantellando non solo tutta la parte degli hangar ma anche l'immensa ed infinita competenza dei nostri lavoratori. Aggiungo velocemente che se Alitalia avesse puntato su Alitalia Manutenzione, curandone lo sviluppo e la crescita, invece di farla miseramente fallire, avrebbe potuto performare in casa la manutenzione dei propri motori e allo stato è costretta invece a mandarli in differenti parti del mondo. Signor Presidente, visto che non voglio abusare del mio tempo, sorvolo sui costi relativi alle operazioni di scalo e chiedo di poter depositare questa parte del mio intervento perché venga allegata al Resoconto della seduta odierna. PRESIDENTE. Sorvoli pure, si tratta anche di Alitalia! CIRINNA' (PD). Signor Presidente la sua ironia è sempre meravigliosa, ci fa sempre tornare il sorriso. Sono sempre contenta quando la vedo. Consegno agli atti anche la parte relativa ai costi relativi al sistema di prenotazione biglietti. Ho bisogno solo di un minuto per concludere sui punti più importanti. Come potremmo, davanti all'ipotesi di approvazione di questo decreto-legge che allunga i tempi, ottenere dei risparmi? Alitalia risparmierebbe circa 150 milioni di euro annui rispetto ai costi di manutenzione, come vi ho detto; verrebbero ad essere reimpiegate migliaia di unità lavorative oggi in cassa integrazione; verrebbero ad essere reimpiegati anche hangar e numerose strutture; verrebbe restituita dignità professionale a ingegneri aeronautici, meccanici e professionisti; Alitalia potrebbe vendere a terzi i servizi di manutenzione prodotti in casa; si potrebbe ottimizzare la flotta in relazione alla soglia dimensionale e strategica di questo network. Concludo, signor Presidente, nel dire che la politica manageriale attuata in questi anni ha cercato solo di scaricare sui lavoratori Alitalia e sui contribuenti il susseguirsi di errori strategici e ha prodotto solo disastri, risultati sempre peggiori, in un clima interno che contribuisce non poco alla decrescente redditualità della società. Alitalia certamente necessita di una rivisitazione dell'organizzazione interna, ma lo sforzo deve essere quello di ricollocare le risorse in essere nelle caselle a loro congeniali, iniziando con il valorizzare le competenze e la qualità professionale che caratterizzano non pochi soggetti all'interno della compagnia. Si pensi, ad esempio, al ritorno in termini economici (e non solo) che si potrebbe ottenere nel ricostituire una scuola di volo in Alitalia, certamente considerata la qualità e la tradizione dei piloti italiani. Potrebbe diventare un punto di riferimento di molte compagnie del mondo, a iniziare da quelle cinesi e dei Paesi emergenti come i Paesi arabi, che necessitano costantemente di competenze. Con un po' di coraggio, signor Presidente, e votando a favore della conversione in legge di questo decreto-legge, noi potremmo ridare respiro a una grande compagnia, al nostro territorio, a migliaia di lavoratori.
2018-06-05	FI	PichettoFratinGilberto	Nel contratto, così come viene definito - peraltro, mi si permetta di considerare che prima politicamente c'erano le alleanze, ci si intendeva, mentre qui c'è un contratto, che normalmente si ha tra due parti che non si fidano l'una dell'altra e mettono per iscritto - i temi economici e della sicurezza hanno prevalso, così com'è avvenuto in campagna elettorale. Personalmente colgo con particolare riguardo l'indirizzo espansivo che si vuole dare all'economia, che agisce naturalmente su un doppio percorso: una diminuzione dell'imposizione fiscale, caratterizzata dalla flat tax, che era parte del programma di centrodestra, e interventi di sostegno e sovvenzione assimilabili alla definizione di reddito di inclusione o di cittadinanza (anche se il reddito di cittadinanza è diverso dal reddito di inclusione). Ciò dovrebbe favorire i consumi e liberare risorse per le imprese, dovrebbe perciò far ripartire il Paese. L'aspetto teorico non fa una grinza, ma mi auguro non sia solo un proclama. Siamo un Paese bloccato da eccesso di imposizione fiscale, eccesso di burocrazia, carenza di infrastrutture materiali e immateriali ed eccesso di litigiosità e - automaticamente soluzioni - con la giustizia. Mi sia permessa una considerazione: tutti i Governi che si sono presentati hanno annunciato una riduzione dei tempi della giustizia e mi auguro sia la volta buona. Tuttavia con l'ipotesi che traspare di allungamento della prescrizione mi sembra si intenda assolvere i colpevoli e condannare gli innocenti; è questo, infatti, che succede con l'allungamento della prescrizione, che è invece una tutela degli innocenti. La nostra è una Nazione che invecchia e che ha bisogno di nuove regole per ragioni demografiche, per la modernizzazione produttiva e del consumo e per il nuovo contesto internazionale ha bisogno automaticamente di un cambiamento. Questo lo condividiamo: la flat tax era un punto importante del nostro programma e noi non faremo mancare il nostro contributo sia nella costruzione della norma specifica sia nel definire un più moderno sistema impositivo. Sono trascorsi quarantacinque anni dalla grande riforma fiscale che introdusse l'IVA, l'IRPEF, l'ILOR (come si chiamava allora), l'IRPEG e le nuove imposte indirette; era giusto allora e - condivido l'espressione del Presidente del Consiglio dei ministri - oggi non lo è più, non è più attuale: allora c'era un Paese chiuso, ora c'è un altro Paese. Con altrettanta attenzione valuteremo le azioni relative alle politiche sociali, alla solidarietà, all'inclusione sociale; non certo l'assegno a tutti, offesa per chi ha lavorato una vita, o la pensione di cittadinanza, perché la pensione sociale è stata inventata in questo Paese tanti anni fa; tuttavia la riforma dei centri per l'impiego, così come una valutazione della sicurezza sociale tramite formule di copertura anche pensionistica per chi non ha un lavoro continuativo vedranno la nostra presenza. Siamo un Paese da infrastrutturare; la competizione mondiale e il benessere dei popoli dividono chi si sviluppa da chi rimane indietro in rapporto alla capacità e alla rapidità del trasferimento di merci, persone e notizie; quindi avanti con la banda larga e con la TAV. In conclusione, siamo per una realtà in cui i consumi e gli investimenti sono legati al livello di fiducia; tuttavia la fiducia dei cittadini non viene per decreto, ma con la credibilità e allora rispettiamo la Costituzione e così l'articolo 81 della Carta costituzionale. Discutiamo, modifichiamo, parliamo dei veri problemi del Paese: non ho sentito citare né industria, né turismo, né scuola. Noi saremo attenti a tutto ciò; naturalmente non faremo mancare il nostro sostegno critico con il voto contrario, ma anche favorevole sui provvedimenti che condividiamo.
2018-06-05	LN	BagnaiAlberto	Circostanze tanto eccezionali impongono una riflessione sulla fallacia tecnica e politica di una governance basata esclusivamente sulle regole. Quelle europee hanno dimostrato il loro carattere prociclico, costringendoci a deprimere ulteriormente il livello dell'attività economica quando il Paese era già piegato da una profonda recessione. Questo anche perché il nostro Paese è uno dei pochi ad averle applicate pedissequamente, violando la regola del 3 per cento nei soli tre anni iniziali della crisi, contro i 9 della Francia e i 6 della Spagna, a costo di una riduzione del 38 per cento del flusso di investimenti pubblici. Le regole si presentano sempre più come l'alibi di un'intera classe politica per sfuggire a quelle responsabilità che lei ha evocato. Ci viene detto che esse servono a creare un comune terreno di gioco sul quale le economie dei Paesi membri possano competere in modo corretto, ma questo approccio è ingenuo. Come ogni istituzione, anche le regole esprimono i rapporti di forza in atto. Nel caso dell'Unione europea, purtroppo, esse diventano talora uno strumento attraverso cui cristallizzare ingiustizie e asimmetrie. Fa scuola, in questo senso, la vicenda dell'Unione bancaria. I Governi che oggi ci negano solidarietà, opponendosi all'assicurazione europea sui depositi bancari, argomentano che il nostro sistema è troppo fragile perché si possa accettare di mutualizzarne il rischio. Tuttavia, quegli stessi Governi - in particolare quello tedesco - a tempo debito misero in sicurezza i loro sistemi con massicci aiuti di Stato, violando pesantemente la concorrenza. Il loro argomento è che allora lo si poteva fare, perché le condizioni erano diverse. Ma nel momento stesso in cui si afferma che quanto valeva allora per loro adesso non è applicabile a noi, si stabilisce un principio generale importante: le regole non sono un totem cui inchinarsi, ma uno strumento da adattare alle circostanze. Le circostanze del nostro Paese, tanto eccezionali, richiedono un'interpretazione consona delle stesse regole. Un'ordinata convivenza europea ha bisogno di solidarietà: l'approccio basato su un'interpretazione rigida di regole spesso irrazionali, o che perpetuano ingiustizie è in re ipsa incompatibile con la solidarietà. Il valore fondante della solidarietà è noto anche a europeisti integerrimi. Cito Guy Verhofstadt, che pochi giorni fa ci chiedeva la nostra solidarietà contro quello che egli percepiva come un ingiusto attacco commerciale da parte degli Stati Uniti. L'irrazionalità di regole che amplificano non solo gli squilibri interni, ma anche quelli internazionali chiede il conto anche ai Paesi che si sentivano forti con i deboli. E così può capitare che la solidarietà, improvvisamente, serva anche a chi l'ha strenuamente negata. Simili sviluppi aprono all'opera del suo Governo ampi margini di negoziato che - ne siamo certi - lei saprà sfruttare per ridare slancio al nostro Paese, nell'interesse comune del progetto europeo, grazie alla competenza e alla lealtà al Paese della sua squadra di governo.
2018-06-05	LN	BarbaroClaudio	Tra questi impegni mi sia consentito sottolineare solo un aspetto, sicuramente non prioritario per la vita del Paese, ma importante per il mio mondo di riferimento, da cui provengo, che è quello dell'associazionismo sportivo. Mi riferisco alla centralità che nel contratto viene attribuita allo sport nelle dinamiche di crescita del Paese. Mi auguro che tale centralità possa essere propedeutica al riconoscimento di una dignità costituzionale allo sport, nonché al varo di una legge quadro di riforma dell'ordinamento sportivo. Si tratta, infatti, di un settore frammentato da un corpus di leggi disomogenee e non organiche per indirizzo politico e strategico. Auspici strategici a parte, è stato particolarmente apprezzato l'intervento del Presidente del Consiglio, che, nella sua relazione ha dato spazio e si è riferito al mondo dell'associazionismo sportivo. Egli si è riferito all'esercito dei volontari, che, erogando servizi, supplisce quotidianamente alle carenze pubbliche. Si tratta della vera spina dorsale del Paese. Le associazioni sportive potranno permetterci di ridisegnare tutto l'ordinamento sportivo, attraverso una ridefinizione dei compiti e - soprattutto - dei diritti, che spesso e volentieri non sono stati considerati. In questo quadro sarà fondamentale affrontare anche il problema endemico del mondo dello sport, ovvero i suoi rapporti con la scuola. PRESIDENTE. Senatore Barbaro, la prego di concludere. BARBARO (L-SP). Avviandomi alla conclusione, per trasformare questi auspici in certezza, rimanendo sempre in campo sportivo, vorrei sottolineare altresì che il contratto si incrocia con la garanzia di un uomo di sport. Mi affido pertanto alla regia del sottosegretario di Stato alla Presidenza del Consiglio dei ministri, onorevole Giancarlo Giorgetti; sono sicuro che attraverso la sua esperienza di uomo di sport sarà possibile tradurre questi auspici in certezze. In conclusione, presidente Conte, le faccio i miei migliori auguri e li faccio contemporaneamente all'Italia. Siamo convinti che lei e la sua squadra rappresenterete al meglio le istanze di cambiamento e, con esse, saprete dare risposte concrete al nostro Paese. A ella, Presidente, e al nostro Governo, gli auguri di buon lavoro.
2018-06-05	LN	PillonSimone	Nel merito, signor Presidente, il contratto di governo è ricco e apprezzabile. Mi limito in questa sede a elogiare le disposizioni previste per la famiglia. Penso alle nostre famiglie, vero motore del nostro Paese, della nostra Patria. Penso alle mamme e ai papà che ogni giorno accompagnano i figli alla scuola e poi vanno a lavorare; alle famiglie adottive o che vorrebbero adottare, fermate dal disastro della Commissione adozioni internazionali bloccata per oltre tre anni dal Partito Democratico. Penso alle famiglie con disabili e con anziani; alle famiglie numerose; alle famiglie colpite dalla crisi o dalla vedovanza; alle famiglie terremotate che ancora aspettano risposte; alle famiglie separate; alle imprese familiari.
2018-06-05	M5S	TavernaPaola	Mai più provvedimenti dal titolo bellissimo e dal contenuto pessimo: «jobs act»,«buona scuola», eccetera. A proposito, colgo l'occasione per salutare il collega Renzi, perché mi giunge voce che si dedicherà a viaggiare e non sarà dei nostri per un annetto. Buon viaggio, senatore.
2018-06-05	PD	MarcucciAndrea	Vergogna! PRESIDENTE. Per favore, fate finire. MARCUCCI (PD). Ma non basta, lei ha dimenticato il Sud, lo sviluppo del Mezzogiorno. Ha dimenticato le imprese, l'innovazione, il piano nazionale industria 4.0, gli investimenti pubblici e privati; ha dimenticato che la nostra economia ha bisogno di supporto e del denaro a basso costo che dipende dallo spread; ha bisogno di un Paese che creda nell'impresa e nel lavoro. Signor Presidente, si è dimenticato di parlare dei giovani, della scuola, dell'università italiana
2018-06-19	PD	MalpezziSimonaFlavia	Non mi stupirei neanche, perché in questo siete maestri, se tra qualche tempo, con un'abile operazione di maquillage e di comunicazione (e siete davvero imbattibili), voi non prendeste provvedimenti dei Governi precedenti spacciandoli come vostri. Ma noi siamo perché le buone idee vadano condivise e continueremo a proporvele e lo stiamo facendo anche in questo momento: stiamo ribadendo l'importanza di potenziare il REI e delle misure di sostegno alla natalità, ma non basta, perché a fianco di quelle misure, che vanno a tamponare le emergenze, noi abbiamo visioni, facciamo politica e non scriviamo contratti e chi fa politica sa che servono misure per coprire le emergenze, ma servono anche misure per gettare uno sguardo verso il futuro, mentre voi, come dimostrano i vostri primi interventi, siete abituati a dare risposte solo sul qui ed ora, risposte che sono limitate e oscure. Ad ogni uscita di qualche vostro Ministro voi ribadite immediatamente: «No, un attimo, fa fede il contratto», fermo restando che forse anche il vostro contratto è scritto con la stessa malafede con cui non siete neanche in grado di presentarvi in Aula a spiegare come il finto Governo della trasparenza trasparente non sia ed è la cronaca degli ultimi giorni: non è trasparente nei fondi della Lega, non è trasparente nelle nomine, non è trasparente in quello che riguarda gli stadi e il caso Roma. Ma non è l'argomento di oggi. Torniamo a questo contratto che fa fede e se il contratto fa fede, nel contratto non c'è nulla, zero, in cui si parli di visione del futuro. E guardate che nella discussione che c'è stata qui oggi - e sono state ore di discussione - non si è citato nemmeno per una volta il termine «futuro». Quando si parla di futuro, si parla necessariamente di giovani e allora, visto che va di moda, visto che dà più credenziali, lo dico anch'io e lo dico «da madre», perché la genitorialità oggi per qualcuno è di moda, in particolare per il nostro Ministro dell'interno. Dico quindi, da madre di due figlie, che sono molto preoccupata, perché in questa assenza di visione del futuro a perderci sono le mie figlie e i figli di tutti, anche i vostri. Cosa diciamo, infatti, a quei giovani che devono fare i conti con un mondo che cambia a una velocità incredibile? La rivoluzione tecnologica è la sfida che i nostri ragazzi sono chiamati ad accogliere. Gli studi internazionali evidenziano che le dieci professioni più richieste dal mercato del lavoro non esistevano fino a dieci anni fa, che quasi la metà dei lavori sono destinati a essere automatizzati nei prossimi quindici anni, che il 65 per cento dei bambini che sta andando a scuola oggi farà in futuro un mestiere che oggi non esiste. E qual è la vostra risposta, voi che state governando e che vi siete presentati ai cittadini dicendo che tutto era semplice? La vostra risposta è nulla, o meglio, la vostra risposta è la paura, perché è attraverso la paura che siete riusciti a sedervi lì, quella paura che voi avete lanciato durante tutta la campagna elettorale e che state continuando a lanciare. Noi invece rispondiamo in un altro modo, rispondiamo con una parola chiara: la parola è «competenze», di cui non si parla mai, ma che invece servono. Competenze a partire proprio dalla scuola, competenze che abbiamo provato a sviluppare tra il 2013 e il 2017, andando avanti fino alla conclusione del nostro Governo, quando ci siamo trovati di fronte a dei dati che, per chi fa politica e si occupa di politiche educative e che riguardano il futuro, sono assolutamente dati con cui fare i conti: il 40 per cento della nostra disoccupazione è dovuto a curricula scarsamente compatibili con le richieste del mercato del lavoro, il 50 per cento degli studenti (dato ISTAT) è convinto che quello che sta studiando non sarà applicabile nel mondo del lavoro. Noi abbiamo provato, tra il 2013 e il 2017, andando avanti fino a quando siamo stati in carica, a creare degli interventi che potessero dare delle risposte: il contrasto alla dispersione scolastica, i 4 miliardi nell'istruzione, favorire il potenziale della scuola all'interno della stessa comunità per eliminare le disuguaglianze socioeconomiche, la nascita di quel Sistema 06 così fondamentale, il progetto Scuole al centro, lo sport e l'inclusione, gli investimenti sulle periferie. Per noi la direzione era quella; volevamo andare avanti, vorremmo andare avanti e vi saremo di stimolo rispetto a questo, visto che davvero nel contratto c'è il nulla. Abbiamo gettato le basi per migliorare la formazione innovativa e per provare a dare delle risposte rispetto alle esigenze che il futuro ci chiede. Abbiamo lanciato il sistema duale, abbiamo messo investimenti sugli istituti tecnici e professionali, abbiamo realizzato il Piano nazionale scuola digitale, abbiamo provato a credere con forza nell'alternanza scuola-lavoro. Da voi, se non altro, semplicemente una serie di lotte rispetto a tutto quello che abbiamo provato a fare. Siamo convinti invece che sia indispensabile continuare a investire su una nuova filiera scolastica professionalizzante, rilanciando l'istruzione tecnica e professionale, per far acquisire ai ragazzi competenze pratiche subito spendibili nel mondo del lavoro. A livello terziario, è necessario continuare la strada del potenziamento degli ITS (anche qui vorremmo una parola da voi), che hanno toccato un tasso di occupabilità superiore all'80 per cento e che dai nostri piani, da quello che avevamo stanziato nel giro di qualche anno, potranno svilupparsi per diventare davvero il canale formativo privilegiato per il settore industriale, insieme alle lauree professionalizzanti, che è il tassello che ci è mancato. Tutto questo però a voi non interessa, lo si sente nel dibattito in quest'Aula. Siete più affascinati dalla statistica di censimenti vergognosi, per coprire la vostra assurda mancanza di proposte.
2018-06-19	PD	MisianiAntonio	Signor Presidente, noi siamo rimasti molto colpiti dalla proposta di risoluzione presentata dalla maggioranza, che consideriamo minimalista fino ai limiti della reticenza. La proposta di risoluzione, infatti, dice poche cose. C'è un atto dovuto, ossia la presentazione di un aggiornamento del programma di stabilità e del PNR; si parla di favorire il disinnesco delle clausole di salvaguardia, senza specificare né l'entità (in tutto o in parte), né la tempistica (solo il 2019 o anche gli anni successivi); poi c'è un riferimento general-generico al contratto di Governo e alle linee programmatiche su cui il nuovo Governo ha avuto la fiducia. Nel contratto di Governo ci sono scritte tante cose: c'è la flat tax, ma c'è anche il sostegno alla piccola pesca; c'è il reddito di cittadinanza, ma c'è anche l'implementazione della pratica motoria a partire dalla scuola primaria. A noi farebbe piacere capire quali sono le priorità tra questi numerosi impegni scritti nel contratto di Governo. Ma una scala di priorità non c'è nella proposta di risoluzione presentata dalle forze di maggioranza. Ci incarichiamo allora noi, nel nostro piccolo, di dare un contributo che passa, attraverso l'emendamento 2.1, dall'eliminazione del riferimento general-generico al contratto di Governo e poi, attraverso gli emendamenti successivi presentati dal Partito Democratico, dall'indicazione di alcune tematiche che riteniamo prioritarie e che ci farebbe piacere leggere in una risoluzione, la quale non è un atto dovuto: non può limitarsi a rinviare all'autunno scelte che è utile è corretto indicare adesso. Il compito di una risoluzione al Documento di economia e finanza, a maggior ragione nel momento della nascita di un nuovo Governo, è di evidenziare al Parlamento, ma soprattutto agli elettori e agli italiani, quali sono gli assi prioritari della politica economica e sociale. Secondo noi gli assi prioritari sono: il disinnesco completo delle clausole di salvaguardia - non il semplice favorire la disattivazione delle clausole - per il triennio 2019-2021; l'esclusione di qualunque forma di condono per finanziare la sterilizzazione delle clausole di salvaguardia e la riforma della governance della zona euro. Non ci si può limitare a presentare l'aggiornamento del programma di riforme, ma è utile indicare cosa si vuole fare in Europa, cosa si vuole fare sul contrasto alle disuguaglianze, sul lavoro sugli investimenti pubblici e privati, sulla scuola e sulla strategia per lo sviluppo sostenibile. Le nostre proposte sono agli atti, le ribadiamo con questi emendamenti e su di essi chiediamo l'espressione di voto del Senato.
2018-06-26	FI	BinettiPaola	Il ritorno a casa per la popolazione anziana, frastornata da spostamenti che equivalgono a sradicamenti di cui pagano un prezzo elevato anche in termini di salute con un aumento significativo delle patologie psicofisiche, è una delle tre richieste prevalenti. Vi è poi la rete sociale per i più giovani, a cominciare dalla scuola, ma includendo anche tutto l'insieme dei luoghi di incontro e di socializzazione; il lavoro per i giovani e meno giovani, obbligati ad abbandonare i loro territori per dare vita a una migrazione interna indispensabile per farsi carico delle proprie famiglie. A tutto ciò occorre aggiungere la complessità di avvalersi di servizi socio-sanitari in condizioni adeguate.
2018-06-26	LN	PazzagliniGiuliano	Però queste non sono le uniche difficoltà riscontrate, perché anche nella gestione della ricostruzione troviamo un'analoga situazione. Qualche settimana fa è stata gettata la prima pietra per la ricostruzione della scuola di San Ginesio, ricostruita direttamente dalla struttura commissariale. Dopo pochi giorni anche quella ricostruzione si è bloccata, perché nemmeno lo stesso commissario speciale per la ricostruzione, con questa situazione, riesce a ricostruire. Non riescono a farlo i Comuni, che si trovano purtroppo impelagati in una burocrazia quasi impossibile da superare, non riescono a farlo i privati, che vorrebbero trovare soddisfazione da soli alle proprie esigenze, non riescono a farlo nemmeno gli altri soggetti, che hanno tentato in qualche modo di accelerare la ricostruzione, e non ce la fa nemmeno lo stesso commissario: una scuola ricostruita dal commissario è stata immediatamente bloccata.
2018-06-26	M5S	GranatoBiancaLaura	Signor Presidente, onorevoli senatori, ho deciso di fare questo intervento poiché questa mattina a Reggio Calabria, di fronte alla sede del Consiglio regionale, si è tenuto un sit-in degli operatori socio-assistenziali per lo stato in cui versa il welfare calabrese. La legge regionale n. 23 del 2003, in attuazione della legge quadro n. 328 del 2000, nata per risolvere i problemi inerenti al disagio sociale, disturbi del comportamento, disabilità, riadattamento e così via, ad oggi rimane un groviglio inestricabile, a causa dei continui interventi legislativi della Giunta regionale. La conseguenza è stata che tanti destinatari di servizi sociali essenziali oggi subiscono l'immobilismo della Regione Calabria, refrattaria a qualsiasi risposta ai bisogni dei cittadini. Anche oggi la risposta a chi manifestava è stata "picche", eppure i fondi ci sono, ma non arrivano ai Comuni per un contenzioso, oggi finito al Consiglio di Stato, nato per il riparto. Le strutture prive di sovvenzioni rischiano di non poter fornire il vitto alle persone ospitate, per non dire che il personale non riceve lo stipendio da ben dieci mesi. In Calabria non esistono in numero sufficiente strutture che si prendano cura dei soggetti autistici, abbandonati a se stessi se non hanno i mezzi economici per costose trasferte. È il caso di Saverio Corasaniti, diciottenne primogenito di una famiglia catanzarese con grave disagio economico, costituita da padre, madre e altri quattro figli. Niente sostegno alla famiglia, niente assistenza per il ragazzo, nessun centro disponibile a riceverlo e a offrirgli un trattamento di riabilitazione e di mantenimento. Il ragazzo, che non frequenta più la scuola, è regredito e la sua condotta, sempre più difficile da gestire, grava unicamente sui suoi genitori. Da mesi cerco di sensibilizzare gli enti locali e le poche strutture esistenti con interminabili liste d'attesa, senza alcun esito. Questo rapido excursus serve ad introdurre questo consesso alla drammatica situazione della Calabria, una Regione ricca di potenzialità e di risorse, che una gestione fallimentare della politica, di destra e di sinistra, ha ridotto in stato di estremo bisogno, privando i cittadini del diritto alla salute, all'assistenza e ai servizi sociali. Oggi in queste realtà regionali, in cui purtroppo la nostra parte politica non è rappresentata, a pagare il prezzo più alto sono le fasce più deboli, vittime della mancanza di sussidiarietà verticale... PRESIDENTE. Senatrice, la invito a concludere. GRANATO (M5S). ...laddove l'autonomia è diventata, paradossalmente, un boomerang, poiché i soldi che arrivano o non si sanno gestire o si usano per cattedrali nel deserto, per favorire amici e compari, o si impiegano ad orologeria, in vista delle tornate elettorali, per rinnovare i rapporti di clientela con nuovi contratti di precariato, ma mai per offrire servizi efficienti ai cittadini e opportunità di sviluppo.
2018-06-27	PD	RichettiMatteo	Questo è un Governo pienamente legittimo, pienamente nei suoi poteri, all'inizio del suo lavoro, ma qual è la visione che porta in Europa? Qual è la visione che offre alle nuove generazioni di questo Paese? E non mi riferisco solo alla polemica di una generazione che dovrebbe campare - secondo voi - di reddito di cittadinanza. Mi riferisco al fatto che, quando, alcuni giorni fa, avete tolto dalla riforma della scuola la chiamata per competenza, avete detto a questo Paese una cosa molto precisa: fine della richiesta dei profili rispetto all'adeguatezza e alla competenza; rimane solo un criterio - sto facendo cronaca - quello dell'anzianità di servizio. Alla faccia di un Paese al quale avete parlato di Governo del cambiamento! Questo è il Governo dell'arretramento su tutto! E, allora, Ministro, siccome l'opposizione ha anche l'onere di fare proposte, e non solo di criticare, riprendete la politica di riduzione delle tasse sul lavoro, che ha aiutato questo Paese. Riprendete la politica di rafforzamento del reddito di inclusione. Riprendete la politica di sostegno agli investimenti del piano Industria 4.0. Queste misure, sì, hanno prodotto risultato. Oppure possiamo continuare così: possiamo continuare senza deporre le armi di distrazione di massa, che oggi si chiamano mezz'ora di connessione Internet; ieri la scorta di Saviano; il giorno prima la lotta ai rom; il giorno prima ancora la pistola fumante sul comodino di casa.
2018-07-03	FI	FlorisEmilio	Il Sulcis, come dicevo (tanto perché qualcuno ne parla conoscendo ciò di cui parla, mentre altri forse non lo sanno), è la provincia d'Italia più povera: 50 per cento e oltre di disoccupazione giovanile e un abbandono scolastico che non vorrei neanche dire quanto è, perché è semplicemente vergognoso. Allora bene si attagliano a questa zona le vostre intuizioni o le vostre idee per formare nuovo lavoro. Mi riferisco, ad esempio, al lavoro generato dalla skills guarantee, ossia il lavoro che viene assicurato a coloro i quali non hanno frequentato la scuola, non hanno scolarizzazione, ma dovrebbero andare a lavorare nei siti industriali dopo una preparazione ritrovata, appunto, con questa formula e con questa misura. Pertanto, la preoccupazione che ha manifestato Bergesio prima - e per il quale lo ringrazio - ce l'ho anch'io. Sono sicuro che, senza un ulteriore controllo dell'apparato nazionale per le imprese e le industrie dei territori sulcitano e sassarese, probabilmente tra sei mesi verremo qui a dirci che abbiamo sprecato delle risorse e non voglio che ciò accada. Invito dunque coloro che hanno responsabilità nazionale e hanno voluto questi insediamenti industriali a livello territoriale sardo a essere attenti affinché si abbia un recupero industriale vero e proprio. Ha detto prima di me il collega e conterraneo Solinas che stanno facendo i primi passi i nuovi proprietari della vecchia Alcoa, oggi Sider Alloys. Spero che questi primi passi, che non si preannunciano i migliori, siano invece poi quelli che consentiranno all'industria e al polo dell'alluminio di riprendere l'egemonia nazionale e anche europea. Ricordo che la società americana Alcoa, che aveva due sedi in Europa, una in Sardegna e una in Spagna, ha deciso di tenere in vita quella spagnola. Perché? Vi siete chiesti perché? La produzione in Sardegna costava molto di più ed erano considerati aiuti di Stato quelli che consentivano di avere il costo dell'energia uguale a quello del resto del territorio nazionale ed europeo. Ecco allora - e chiudo veramente il mio intervento - ciò che mi preme che venga fatto in politica e qui in Senato: rimettere al pari i deficit presenti in un'isola per creare sviluppo, un'isola che peraltro non ha infrastrutturazione, perché le ferrovie sono le peggiori d'Europa - posto che di ferrovia si possa parlare - e le strade non sono certamente le migliori. Consentirci allora di essere alla pari: non vogliamo assistenzialismo becero, ma vogliamo le condizioni che ci permettano di partecipare alla gara, alla competizione nazionale e internazionale partendo dalla stessa linea. Vogliamo essere messi in condizione di competere con gli altri territori e questo si può. Basta riconoscere lo stato di insularità e quanto a esso sta dietro: prezzi dei trasporti in continuità territoriale, stesso prezzo per l'energia e tutte le altre cose che avrò modo di illustrare in altri interventi.
2018-07-03	FI	RizzottiMaria	CRIPPA , sottosegretario di Stato per lo sviluppo economico. Sono qui. RIZZOTTI (FI-BP). Il fallimento degli interventi realizzati in passato sul nostro sistema industriale è da ricondurre al fatto che essi sono stati spesso piegati a finalità diverse da quelle specifiche della politica per l'impresa, di respiro corto, talvolta in conflitto con gli obiettivi di politica industriale. Peraltro, la complessità istituzionale prodotta dalla concorrenza di più competenze e dalla compresenza attorno ai tavoli di contrattazione di un numero elevato di attori, non ha prodotto un utilizzo coerente e trasparente dei vari strumenti. Sappiamo tutti, signor Presidente, illustri colleghi, che sono necessarie misure di stimolo all'economia che consentano di invertire il segno della dinamica del PIL, che da troppi trimestri è negativo. Ma le aziende - da quelle piccole e medie, che poi sono quelle che rappresentano la spina dorsale dell'economia del nostro Paese - non dispongono di liquidità tali da poter far fronte ad una simile evenienza. Questo decreto-legge rappresenta l'ultimo sforzo, se così possiamo chiamarlo, della disastrosa opera della sinistra al Governo, che ha cercato di rispondere al Paese con riforme rivelatesi fallimentari: prova ne sono i troppi tavoli di crisi rimasti ancora aperti che non hanno trovato alcuna soluzione. Sarebbe bastato un atteggiamento di serietà e terzietà nella valutazione per l'individuazione delle soluzioni e, invece, ci si è impantanati in contese che hanno svilito il dibattito stesso, marginalizzando le vere e gravi criticità che oggi ci vedono in quest'Aula. Salviamo il salvabile con una deroga, per evitare che migliaia di famiglie rimangano senza lavoro. L'arte di rinviare, quella del Governo passato, vorrei non fosse l'arte di non fare, da parte di questo Governo, visto ad esempio il dibattito della scorsa settimana sul decreto-legge terremoto. Sì, noi ci saremmo aspettati qualche segnale positivo dal Ministro del super Ministero (che non c'è), ma il super Ministro era troppo concentrato a far crescere i tavoli di crisi di tutte quelle aziende e imprese che domani, con l'approvazione del decreto dignità, dichiareranno fallimento licenziando i propri lavoratori. Su questo lasciatemi aprire una breve parentesi. Finora abbiamo assistito a una politica delle concessioni (così il contratto di Governo prevede): il ministro Di Maio consente al ministro Salvini di prender la scena sui migranti per avere il lasciapassare a un decreto dignità che spero veramente i colleghi della Lega leggeranno attentamente, visto che, a nostro avviso, costituisce un passo indietro per la creazione di nuova occupazione. Noi non ci meravigliamo del MoVimento 5 Stelle, ma ci stupiamo piuttosto della Lega, che lascia passare in Consiglio dei ministri un decreto-legge che va nella direzione opposta rispetto al programma di centrodestra presentato ai nostri elettori. Vorrei anche fare un invito ai membri del Governo, visto che la campagna elettorale è finita. Quando un membro del Governo esprime pubblicamente il suo pensiero, dimentica che ci sono un "signor mercato" e una "signora borsa", oltre agli altri, che lo ascoltano. Ad esempio, quando il Ministro in televisione dice che le televisioni sono finite, in poche ore in borsa l'azienda ha perso quasi il 4 per cento delle azioni e ci rimettono pertanto 90.000 azionisti. Io, queste, non le chiamerei strategie, collega Bogo Deledda. Dunque, ci stupiamo che si lascino passare senza replica attacchi alle aziende esistenti. In realtà, i provvedimenti presentati in campagna elettorale dal centrodestra non ci sono nel decreto dignità. È vero che poi tante dichiarazioni dei vari membri del Governo, a volte per fortuna, a volte meno, vengono smentite: vediamo ad esempio le dichiarazioni di Spadafora al Gay Pride di Pompei rispetto alle dichiarazioni del Ministro della famiglia. Comunque, io direi che, se passerà questo decreto dignità, così come presentato, forse ci troveremo a breve in quest'Aula a discutere di un aumento rispetto ai 9 milioni di euro oggi in discussione per gli ammortizzatori sociali. Non viene abolito il redditometro, ma la disciplina vigente rimane in vigore, rinviando tutto a data da destinarsi. Nel frattempo, occorre trovare un accordo con l'associazione dei consumatori e con l'ISTAT per gli accertamenti da fare. Non viene abolito lo spesometro, prevedendo solamente una proroga al febbraio 2019 per la presentazione di quello relativo al terzo trimestre 2018. Rimane tale e quale lo split payment per le imprese, che sono quelle che il lavoro lo creano e avrebbero giovato di una revisione di quelle disposizioni che, drenando liquidità, le penalizzano anche nei rapporti con i propri dipendenti cui devono versare stipendi e premi, oltre che con i propri fornitori. Pertanto, si tratta di un decreto-legge che, oltre il titolo (che non è neanche tanto astuto, però eravamo abituati alla buona scuola e ad altri titoli, quindi proseguiamo per titoli), non contiene nulla di risolutivo per i problemi dell'impresa e non definisce nulla di buono che vada verso la creazione di nuova occupazione, di cui ho appena sentito parlare. Eppure, proprio le problematiche del decreto-legge che stiamo esaminando avrebbero dovuto indurre il Governo a essere più serio nell'affrontare le tematiche del mondo del lavoro in modo strutturale. Invece, con un approccio dirigista si entra in tematiche e questioni su cui anche tra imprenditori e sindacati si era già trovata un'intesa. In nome di una lotta al precariato che dimentica che il datore di lavoro assume perché ha una finestra di opportunità, magari momentanea che però potrebbe chiudersi al primo colpo di vento, si perderanno occasione di posti di lavoro. Vedremo quale sarà la posizione del Governo sulla proposta di Forza Italia per il ripristino dei voucher, perché siamo a luglio e sappiamo che nell'agricoltura e nel turismo i voucher sono uno strumento importante
2018-07-03	PD	MalpezziSimonaFlavia	Signor Presidente, oggi abbiamo avuto notizia - abbiamo provato a verificare e purtroppo è reale - che il Governo non ha riconfermato l'esistenza della Struttura di missione per il coordinamento e impulso nell'attuazione di interventi di riqualificazione dell'edilizia scolastica. Ci sorprende molto questo, perché il contratto di Governo - lei, Presidente, chiaramente lo conosce - ribadisce l'importanza degli interventi in edilizia scolastica. Dal 2014 al gennaio 2018 sono stati messi in circolo 10 miliardi dal Governo Renzi e dal Governo Gentiloni Silveri, per intervenire sulle scuole, in particolare sulla loro messa in sicurezza, ma anche sulla realizzazione di nuove scuole. La Struttura di missione aveva la funzione di coordinare tutto il lavoro fatto e rappresentava un punto di collegamento con gli amministratori locali, che giustamente richiedevano la possibilità di partecipare ai bandi, che sono entrati all'interno delle graduatorie regionali e desideravano poter migliorare l'assetto dei loro edifici; e così pure le diverse Città metropolitane. Bene, riporto solo due cifre, perché vorremmo avere qualche spiegazione rispetto alla chiusura di questa Struttura di missione senza alcuna altra via d'uscita. Come ho detto prima, sono stati finanziati interventi per 10 miliardi, che hanno coperto l'apertura di ben 10.000 cantieri (6.300 sono già stati chiusi). Sono stati terminati interventi che molti senatori qui presenti hanno visto con i loro occhi, andando alle inaugurazioni; siamo stati tutti invitati a festeggiare le aperture di nuove scuole, più sicure e più belle. Sono già stati assegnati 5,2 miliardi, mentre a questo punto non sappiamo che fine faranno i restanti 4,8 miliardi, perché non sta scritto da nessuna parte quale sia l'intenzione del Governo per far funzionare il sistema di edilizia scolastica, che ad oggi vedeva - per esempio - la Struttura di missione responsabile anche per le deroghe agli equilibri di bilancio. Allora, Presidente, noi le chiediamo di farsi portavoce anche di questo, perché viviamo un momento davvero delicato. Abbiamo assistito sconcertati alle dichiarazioni del ministro Salvini, pochi giorni fa, quando ha detto che la mafia non si combatte con la cultura e con i libri. Non vorremmo che, all'interno di questo discorso, che chiaramente noi non possiamo condividere, non ci fosse anche il sottointeso che la mafia non si combatte neppure con le scuole e che ci fosse quindi quasi una volontà di non investire in quell'ambito, visti anche i segnali che questo Governo sta cominciando a dare. Sappiamo benissimo che la scuola è il primo presidio di legalità e noi siamo convinti che si debba continuare a insistere. Vorremmo avere la certezza che, anche dal suo punto di vista e grazie alla forza che lei può esprimere, questo nostro indirizzo potesse essere riportato al Governo. Noi, caro Presidente, non possiamo accettare passivamente che un lavoro fatto bene, che ha dato risultati ad amministratori di ogni appartenenza politica, venga semplicemente raso al suolo da chi ha la passione per le ruspe e le usa indiscriminatamente, a seconda della propria volontà.
2018-07-10	FI	RizzottiMaria	Signor Presidente, Governo, cari colleghi, Forza Italia voterà a favore di questa mozione che propone l'istituzione della Commissione straordinaria per la tutela e la promozione dei diritti umani in assoluta e nitida continuità con le precedenti esperienze. Le esperienze delle scorse legislature ci hanno dato la sensazione non tanto dell'opportunità di risalire alla cultura dei diritti dell'uomo nella Costituzione repubblicana quanto piuttosto, restringendo il campo, di risalire alla cultura e sensibilità verso i diritti dell'uomo in politica internazionale. Eleanor Roosevelt, che ebbe un ruolo importante nella creazione delle Nazioni Unite e combatté un'intera vita per i diritti civili, si chiese da dove iniziavano i diritti umani universali e, rispondendo a se stessa, disse: «in piccoli posti vicino casa, così vicini e così piccoli che essi non possono essere visti su nessuna mappa del mondo. Ma essi sono il mondo di ogni singola persona; il quartiere dove si vive, la scuola frequentata, la fabbrica, fattoria o ufficio dove si lavora. Questi sono i posti in cui ogni uomo, donna o bambino cercano uguale giustizia, uguali opportunità, eguale dignità senza discriminazioni».
2018-07-10	M5S	FloridiaBarbara	L'Italia sarà ancora una volta maestra in questo e l'Italia farà scuola agli altri, perché l'Italia per prima, sulle sue macerie, ha ricostruito se stessa. Aveva perso dei diritti e li ha riconquistati, quindi possiamo raccontare agli altri come si fa, come si può fare.
2018-07-10	PD	IoriVanna	Credo che non sia più tempo di tacere di fronte alla pedagogia dell'indifferenza e dell'odio che sta diffondendosi, alla banalità del male, come direbbe Hannah Arendt, già citata dalla senatrice Segre. Troppi cittadini sono assuefatti, anche tramite i messaggi del web, a denigrare i sentimenti della solidarietà umana, ad affermare una cultura dell'individualismo e della sopraffazione, fondata sul pensare a sé stessi. Questa, allora, è di nuovo una stagione buia per i diritti umani, perché «America first» o «prima gli italiani» significa che gli altri vengono dopo, che gli ultimi non hanno diritti e sono solo un impedimento o una minaccia, dunque possiamo calpestarli; il diritto è del più forte. Allora c'è un grande bisogno di riaffermare i diritti umani, se le esistenze dei disperati sono utili ad ottenere consenso politico nel nome di una spregiudicata tolleranza zero; se le vite dei migranti dell'Aquarius o le urla disperate dei bambini rinchiusi in gabbia dall'amministrazione Trump, separati dai loro genitori incarcerati, non muovono indignazione e pietà. Questo non è buonismo: non perdiamo la capacità di indignarci quando sono ignorati o violati i diritti umani. Siamo arrivati ad impedire alle navi delle ONG di salvare vite umane, bambini e donne incinte. Ogni giorno si rilanciano linguaggi e pensieri razzisti, violenti, omofobi. Ogni giorno la politica sovranista del «chiudiamo i porti», del «vietato soccorrere», delle ruspe e i censimenti per i rom, dei «padroni in casa nostra», del «difendiamoci con le armi», sta mettendo in discussione i principi basilari di umanità. E che dire delle fake news sui reati dei malati psichiatrici, proprio contro la legge Basaglia, nel suo anniversario? Vogliamo forse riproporre i manicomi? E i disabili, che dopo ottant'anni di lotte per l'inclusione, denunciano il pericolo di essere ghettizzati. La politica è cultura della polis, non egoismo collettivo, perché chiama in causa l'etica pubblica che è etica della responsabilità e costruzione di civiltà. Queste sono le radici della nostra stessa cultura. Vi ricordo, colleghi, che già nell'Iliade, nel libro XI, si racconta che Patroclo, pur nell'infuriare della battaglia, vide Euripilo e lo portò in salvo perché lo vide e ne ebbe compassione. Così disse Omero. Buonista anche lui? E nel Vangelo si parla di quel tizio, quel samaritano, un uomo semplice che incontra uno sconosciuto derubato e malmenato e, senza tanti perché, si prese cura di lui. Non passò oltre. Non si voltò dall'altra parte. Semplicemente lo vide. Credo che la demagogia e la disinformazione producano quella assuefazione che ci impedisce proprio di vedere. Serve uno sforzo etico e culturale collettivo. Imparare l'umanità è possibile. Un cartello gigante nella scuola di Barbiana proponeva il motto opposto all'indifferenza: «I care» (mi importa). In quella scuola si insegnava che la categoria dei diritti non riguarda i singoli, ma l'intera collettività perché sortirne insieme è la politica. Le violazioni dei diritti umani restano troppo numerose. Ricominciamo a diffondere un'educazione che sia strumento di crescita sociale, civile, morale. Ripartiamo da qui.
2018-07-11	PD	MalpezziSimonaFlavia	Signor Presidente, ringrazio il Ministro per la sua risposta, ma devo dire che non sono per nulla soddisfatta, perché c'è un'impostazione culturale che lei continua a ribadire, al netto del fatto che questa interrogazione è stata fatta anche a fronte di una serie di sue affermazioni che ci avevano lasciati particolarmente perplessi, al di là del fatto che sono affermazioni riportate da fonti della stampa, ma di cui non abbiamo letto la smentita. Lei ha dichiarato che forse il bonus era stato consumato per alcolici e in altri momenti ha sostenuto che forse non bisognava garantire la fame di cultura ai nostri ragazzi, mentre noi pensiamo che uno Stato - è una visione culturale, è un'impostazione - debba invece spingere al consumo dei beni culturali e all'accesso alla cultura. Parlavo di impostazioni che ci possono essere, ebbene: se lei ha intenzione di rendere strutturale un provvedimento per fare in modo che ci sia la possibilità di fruire di cultura, è bene che ciò riguardi tutti. Dico questo perché non è la prima volta che nei suoi interventi, come ha fatto anche garbatamente ieri in audizione esponendo le sue linee programmatiche, ribadisce che è necessario considerare anche la situazione delle famiglie. Non è detto che provenire da una famiglia benestante sia necessariamente la chiave per far accedere un ragazzo alla cultura. Noi riteniamo che sia importante un'impostazione che garantisca che lo Stato dia questo diritto di cittadinanza culturale ai nostri ragazzi. Non è necessario che i ragazzi siano a scuola, perché lei chiaramente avrà ben chiari anche i dati di dispersione scolastica, che riguardano i ragazzi dai sedici anni in su. Vogliamo forse dire che se ci sono ragazzi che non vanno a scuola, noi non cerchiamo di riprenderli perché tanto non vanno a scuola? Garantiamo loro invece qualche strumento in più per poter bere e dissetarsi con tutte le opportunità di cultura, che molti di loro non hanno mai visto perché vivono in situazioni particolarmente disagiate o in situazioni che non sono disagiate dal punto di vista economico, ma lo sono da altri punti di vista. Allora, Ministro, noi le chiediamo uno sforzo in più, al netto di quello che ha detto il Consiglio di Stato, perché ci saremmo aspettati una circolare che ribadisse la volontà del legislatore all'epoca, non più sicuramente il Partito Democratico, di ampliare il più possibile la platea. Rispetto ai consumi però, mi consenta: io le auguro di poter lavorare nella modalità più serena possibile però, quando lei vorrà applicare una misura così importante quale il bonus cultura o qualsiasi altra misura che uscirà dal suo Ministero, si ricordi che tra il poterla realizzare e la fase di realizzazione c'è un abisso. Noi abbiamo provato in via sperimentale a dare un segnale che andasse in quella direzione, tenendo ben conto dei risultati e apportando alcune modifiche che hanno garantito a dei ragazzi di darci delle risposte ulteriori. Quel bonus serve. Se vogliamo renderlo un intervento strutturale ci avrà dalla sua parte. Diverso è se vogliamo, invece, incominciare a fare una serie di differenze che non tengono conto dell'importanza del godere di tutto ciò che è il patrimonio culturale e dell'esperienza culturale, dando garanzie ai nostri ragazzi in base al nostro elemento cardine, per cui all'investimento di un euro in sicurezza doveva corrispondere quello di un euro in cultura perché è così che si crea sicurezza. Questa è la filosofia che stava la base del 18app e del bonus cultura e questa per noi rimane la chiave interpretativa.
2018-07-11	PD	RampiRoberto	Signor Presidente, signor Ministro, mi dichiaro parzialmente soddisfatto per due ragioni. La principale ragione è che lei ha dichiarato chiaramente in quest'Aula la prossimità di un decreto-legge per confermare intanto quanto oggi presente in legge di bilancio. È un cambio di rotta - lo abbiamo già riconosciuto ieri in Commissione - non solo rispetto alle sue dichiarazioni, che, in quanto dichiarazioni, possono sempre avere il tempo che trovano, ma soprattutto in discontinuità con la posizione delle forze che appoggiano questo Governo nella scorsa legislatura, che erano pesantemente contrarie a questo provvedimento. E' stato detto di tutto su questo provvedimento: si è parlato di mancia elettorale; si è detto «volete comprarvi ragazzi» e così via. Io credo che solo gli stupidi non cambino idea e, quindi, credo che sia un fatto positivo che ci sia un cambio di posizione su questo, così come anche noi siamo disposti e intenzionati a cambiare posizione su alcuni aspetti. Se qualcuno mi facesse la domanda: si può migliorare il bonus 18app? Direi: assolutamente sì. Lei ha fatto un'osservazione puntuale sulle risorse che sono avanzate di anno in anno e, quindi, sicuramente abbiamo come obiettivo comune quello di non far avanzare queste risorse. Per questo, sicuramente bisogna migliorare qualcosa nell'applicazione del provvedimento. C'è poi il secondo tema della stabilizzazione di questa misura. Noi ci abbiamo provato in tutte e tre le ultime leggi di bilancio e non è facile, perché bisogna fare i conti con la Ragioneria di Stato e le risorse disponibili. Siamo riusciti a prorogarlo per tre anni. Se oggi stiamo discutendo di questo è perché siamo riusciti a trovare questi fondi e naturalmente saremo, come ha detto la collega Malpezzi, assolutamente dalla sua, se ci sarà possibilità in legge di bilancio di stabilizzarlo per sempre, anche perché ormai considereremmo un'ingiustizia che tre generazioni di italiani, casualmente nate in un determinato anno, abbiano potuto usufruire di questo e quelle successive, misteriosamente, no. Pertanto, conduciamola insieme, questa battaglia. Vengo a un altro punto. Sicuramente il tema della scuola è importante, però stiamo attenti a non confondere i due aspetti. Noi le abbiamo lasciato in eredità un bene prezioso e lo abbiamo lasciato in eredità anche con il voto favorevole o con un'astensione benevola di chi allora era in minoranza: i decreti attuativi della legge sullo spettacolo dal vivo. Tra quei decreti attuativi e in quella legge ci sono risorse dedicate per portare le attività culturali e lo spettacolo dal vivo nella scuola. È una cosa fondamentale. I decreti scadono e c'è una preoccupazione per questa scadenza. Lei ieri si è preso l'impegno di riuscire, entro il mese di dicembre, ad attuarli; le daremo una mano, se è possibile. Le daremo anche una mano se sarà necessaria una proroga breve, perché ci rendiamo conto non siamo qui a scherzare. È una grande opportunità per il Paese, ma 18app o qualsiasi misura che lavora sul fronte della domanda culturale è qualcosa di diverso rispetto a ciò che si può fare a scuola. Glielo dico con il cuore, glielo dico così: spesso quello che ci insegnano a scuola lo viviamo in maniera pregiudiziale, come qualcosa che, venendo dall'autorità e dalle istituzioni, non ci piace. Quando siamo ragazzi, siamo un po' così, siamo un po' ribelli, vogliamo scegliere noi e 18app è la possibilità per i ragazzi di scegliere loro, liberamente, senza essere giudicati. Hanno scelto moltissimi libri, è una bellissima cosa, ma potevano scegliere i concerti, la musica, qualsiasi cosa e questa libertà è preziosa. E vengo al passaggio fatto dalla collega Malpezzi nel suo intervento: riflettiamo veramente, guardiamoci negli occhi, facciamolo da persone prima che da politici di parte. Io ero dell'opinione che dovessimo differenziare questo intervento sulla base del reddito delle famiglie di provenienza; ho cambiato idea, perché sono convinto che non è detto che un ragazzo proveniente da una famiglia benestante abbia l'appoggio dei genitori benestanti per i suoi consumi culturali, che magari vanno in direzione ostinata e contraria rispetto a quelle che sono le convinzioni dei suoi genitori. È importante allora non fare differenza su ragazzi di diciotto anni, perché i ragazzi di diciotto anni non sono né benestanti, né in condizioni di povertà: non sono ancora in nessuna di queste due condizioni e questa è una grande opportunità. Chiudo, perché ho finito il tempo, dicendo: dedichiamo un tempo breve, ma intenso, per approfondire questa misura e facciamola diventare davvero un punto su cui questo Parlamento fa un salto di qualità, superando i pregiudizi di parte e i tanti luoghi comuni che troppe volte, in questi tre anni, ho sentito al riguardo. Facciamo una grande misura, degna della grandezza culturale di questo Paese.
2018-07-17	FI	BeruttiMassimoVittorio	Signor Presidente, non sono per niente soddisfatto di questa risposta e cercherò di puntualizzare il motivo. Il massimo che riesce a fare un Governo del cambiamento - anche se concedo le attenuanti, visto che è una questione annosa che si porta avanti da vent'anni e capisco che non si possa risolvere in tempi rapidi - è dare centoventi giorni per eseguire le sentenze. Credo che sia una soluzione alquanto debole, perché siamo di fronte a 55.000 precari, 55.000 persone e 55.000 famiglie e, come giustamente ha detto il signor Sottosegretario, siamo dinanzi a 7.500 persone che si sono viste, seppure con riserva, già in una condizione di stabilizzazione. Alla luce di questo non ho sentito - come magari è accaduto in altri contesti e in risposta ad altre interrogazioni - proposte strutturali finalizzate a risolvere un problema. Di base, come dicevo, ho recepito solo il discorso dei centoventi giorni, tra l'altro in un momento in cui, praticamente, entriamo nella fase operativa della scuola, perché tra centoventi giorni saremo già nel pieno dell'attività scolastica. Auspichiamo quindi una soluzione come quella prospettata dal collega Malan, primo firmatario di un disegno di legge di modifica alla legge del 13 luglio 2015, n. 107, con cui si precisa che «sono iscritti a pieno titolo nelle graduatorie ad esaurimento del personale docente di cui all'articolo 1, comma 605, lettera c), della legge 27 dicembre 1996, n. 296, tutti i docenti che hanno conseguito entro l'anno scolastico 2001/2002 il diploma magistrale». È chiaro che questo è solo un dispositivo di quattro righe, quando la nostra visione di scuola, rispetto alla buona scuola che, possiamo dirlo, non ha fatto grandi proseliti e obiettivamente non ha dato grandi risultati, è diversa: una scuola con un impianto votato verso il futuro e che possa realmente dare ai giovani una speranza seria, basata su una serie di visioni, ma soprattutto di passaggi concreti. La libertà di scelta, l'autonomia, l'innovazione, l'internazionalizzazione, il sistema duale, l'apprendimento attivo, il problem solving, l'apprendistato sono gli elementi su cui vogliamo basare la scuola del futuro, ma con l'auspicio che arrivi anche dal Governo una proposta seria e tangibile su cui si possa lavorare per il futuro e non solo una toppa finalizzata a sanare una sentenza che farà solo del male, nei prossimi mesi, alle famiglie.
2018-07-17	FI	ToffaninRoberta	Signor Sottosegretario, dalle sue parole non si evince una risposta precisa all'interrogazione, ovvero come declinare tutto quello che lei ci ha proposto in sede, come di fatto non si erano sentiti precisi interventi in merito quando il ministro Di Maio era venuto a conferire in Aula a proposito del problema sicurezza. Anche in occasione della sua audizione nelle Commissioni sviluppo, lavoro e previdenza sociale, industria, commercio e turismo, non si era sentito nulla se non che trattasi di un problema urgente che va affrontato con modifiche alla legge attualmente in vigore. Non vi è dubbio che sia un problema urgentissimo. I dati, purtroppo, come lei ha ben ricordato, sono aumentati rispetto a quelli segnalati nella mia interrogazione, datata il 29 maggio. Ricordo, tra l'altro, la vittima di stamattina a Olbia. I dati continuano ad aumentare di giorno in giorno e devo dire che questa è una delle vere urgenze del Paese. Il ministro Di Maio deve preoccuparsi di dare velocemente delle risposte, altro che l'urgenza con cui si è affannato a portare avanti il decreto-legge dignità! Erano forse più urgenti gli aggravi dei costi e gli oneri con cui ha penalizzato le aziende nei contratti di lavoro per cercare, come dice il Ministro, di contrastare il precariato, oppure è più urgente dettare linee che garantiscano in maniera precisa lavoratori e sicurezza nell'ambito lavorativo? Ministro, la ribalta rispetto a Salvini, se ne è capace, la conquisti ponendo al vertice della sua agenda vere soluzioni per il Paese. Ora non si tratta più di fare propaganda elettorale, ma di dare risposte ai cittadini. Anche noi vogliamo il lavoro certo e continuativo per tutti gli aventi diritto, ma questo lavoro bisogna prima crearlo e svilupparlo e sono le imprese che possono offrire il lavoro. Se il Ministro le penalizza, non saranno in grado di offrirlo, anzi ci sarà una regressione e ciò si ripercuoterà anche sulla sicurezza dei luoghi di lavoro. Ricordiamo che il lavoro nero non tutela, sul piano della sicurezza, né i lavoratori, né i loro datori di lavoro e per non favorire il lavoro nero occorre con urgenza - questo sì con urgenza - il ripristino dei voucher non solo nel mondo dell'agricoltura e del turismo e provvedere alla realizzazione di contratti anche a tempo determinato che non incidano ancor di più sul costo del lavoro. Così come occorre adoperarsi nei controlli, non tanto per verificare se talune aziende abbiano i corridoi delineati al centimetro, ma occorre accanirsi nei controlli in quelle società a scopo mutualistico che nascondendosi dietro a tale condizione propongono personale a ditte che se ne servono per lavori continuativi e non saltuari. La concorrenza sleale non è garanzia di sicurezza sul lavoro. Si controllino allora le aziende, italiane e non, che non sono in regola e che sfruttano i lavoratori: è da lì che si deve cominciare. La sicurezza sul lavoro, ha ben detto anche lei, signor Sottosegretario, inizia dalle scuole, dall'università, ma vorrei dire che deve diventare una forma culturale e solo così può essere tutelata. C'è quindi bisogno che la formazione inizi addirittura nella scuola e per i bambini, la cui età permette loro di essere facilmente permeabili e di garantire un bagaglio che resterà nella vita. Occorre poi, di certo, modificare il decreto legislativo n. 626, datato 1994, e il decreto legislativo n. 81 del 2008, perché le continue mutazioni che il mondo del lavoro ha vissuto negli ultimi vent'anni, ma soprattutto negli ultimi dieci, richiedono uno snellimento della burocrazia ed un occhio attento alle nuove necessità che nuove tipologie di lavoro propongono innanzi al legislatore e al Governo. Quindi, illustri rappresentanti del Governo, dite al ministro Di Maio che accorpare due Dicasteri, che a suo dire vanno di pari passo, significa non farlo a parole, ma dimostrarlo con i fatti. A voler tutelare i lavoratori precari infatti si rischia, non solo di perdere offerte di lavoro, ma di ledere ancor di più la sicurezza dei lavoratori stessi. Se mi posso permettere, vorrei invitare l'Assemblea ad esprimere il proprio cordoglio per le tante vittime che anche quest'anno hanno perso la vita nell'espletamento del loro dovere. Grazie.
2018-07-18	PD	GiacobbeFrancesco	Signor Presidente, anch'io questa sera purtroppo vi devo riferire una triste notizia: a seguito di una lunga battaglia contro una grave malattia è scomparso martedì scorso Sam Mugavero. Chi era Sam Mugavero? Sam era un semplice lavoratore italiano costretto a lasciare il suo Paese natio alla ricerca di un futuro migliore prima in Francia e poi in Australia. Un italiano che con altruismo e senso di servizio verso la comunità ha scritto una pagina molto importante della storia degli italiani in Australia e in particolare a Sydney, dove ha vissuto dal 1963. Nato ad Agira, dopo la scuola elementare si spostò a Catania, dove studiò musica e conseguì un certificato professionale di elettricista e un diploma d'arte in mosaico. Cominciò subito la sua opera di volontariato, lavorando come assistente gratuito presso un orfanotrofio ed impartendo lezioni gratuite di musica. Poi andò in Francia dove lavorò come restauratore di opere d'arte e mosaici. Nel 1963 si trasferì in Australia dove sposò Maria Lo Iacono. Ebbe due figlie e cinque nipoti. A Sydney continuò la realizzazione di mosaici e avviò un laboratorio di arte e artigianato. Lavorò anche come agente di assicurazioni e fotografo, ma ovviamente si dedicò subito al lavoro volontario. Venne eletto presidente dell'associazione Trinacria per dieci anni; fondò l'associazione Agira dove ricoprì la carica di presidente per cinque anni; venne nominato delegato dell'associazione Sicilia mondo per oltre venti anni. Da una sua idea fondammo il Coordinamento associazioni siciliane del New South Wales, dove fino alla fine ricoprì il ruolo di vice coordinatore, animatore, motivatore e factotum. Impegnato da sempre nella promozione della lingua e della cultura italiana, Sam coordinò e realizzò sette concorsi letterari internazionali, in italiano e inglese, e curò personalmente la realizzazione e la pubblicazione delle antologie dei lavori presentati in concorso. Sam è sempre stato l'ispiratore, l'esecutore, l'anima delle attività. Una delle sue più grandi realizzazioni è «Il Ficodindia», un giornalino di otto pagine dove vengono pubblicate notizie, curiosità, rapporti sulle attività dei siciliani in Australia ed in Italia; sei edizioni all'anno e letto in tutto il mondo. Fino all'ultimo, malgrado la grave malattia, ha lavorato alle prossime edizioni. Quando gli fu diagnosticata la grave malattia Sam mi disse: «Oramai sono arrivato alla fine, metto il mio corpo a disposizione degli altri. Chissà, forse dai risultati di questa terapia sperimentale qualcuno potrà trarre vantaggio». Il suo impegno gli permise di ricevere diversi riconoscimenti: la medaglia del Co.As.lt. di Sydney, l'onorificenza di Cavaliere dell'ordine al merito della Stella e la medaglia dell'ordine al merito dell'Australia. In ciascuna delle occasioni in cui gli venivano conferite queste onorificenze, mi diceva però che il riconoscimento più bello per lui era l'affetto della moglie, delle figlie, dei generi, dei nipotini e degli amici, nonché la speranza di aver fatto qualcosa per gli altri. Il mio pensiero va oggi alla moglie Maria e alla sua famiglia, a cui estendo sentite condoglianze.
2018-07-24	PD	MalpezziSimonaFlavia	Le 67.000 assunzioni del personale della scuola, che il MoVimento 5 Stelle spaccia con volantini come proprie, sono frutto del normale turnover : volete dire o no la verità agli italiani? Forse se la meritano, vi hanno pure votato!
2018-07-30	M5S	CorbettaGianmarco	Il comma 6 prevede la modifica della denominazione e delle funzioni della Scuola dei beni e delle attività culturali e del turismo, in Scuola dei beni e delle attività culturali, lasciando al MIBAC le relative attribuzioni e le risorse necessarie al suo funzionamento, indicando il termine di sessanta giorni dall'entrata in vigore del decreto per modificare lo statuto della Scuola.
2018-07-30	M5S	QuartoRuggiero	Terremoti, frane, alluvioni, eruzioni vulcaniche sono i violenti, normali, fenomeni naturali dell'Italia, tra l'altro abbastanza conosciuti da noi studiosi e in buona parte abbastanza prevedibili. Diventano catastrofi per gravi colpe umane. I 27 angioletti del crollo della scuola di San Giuliano di Puglia nel sisma del 2002 pesano sulla coscienza della politica. Quel paese era «NC», sismicamente non classificato secondo la normativa allora vigente e quindi non assoggettato a criteri antisismici, mentre da cinque anni esisteva una nuova classificazione sismica, lasciata ad impolverarsi nei cassetti, che lo poneva in seconda categoria per la quale necessitano severe strutture antisismiche, capaci di resistere a terremoti ben più forti di quello che ha sbriciolato la scuola.
2018-07-30	PD	MancaDaniele	Molti interventi si sono già soffermati sulle strutture di missione. Io vorrei sottolineare tre aspetti fondamentali, perché la scelta ideologica di rottamare le iniziative del Governo precedente sarà e rappresenterà un danno importante e pesante per il Paese. Quando la vostra narrazione terminerà e ci si misurerà sugli aspetti fondamentali del Governo, si scoprirà che le strutture di missione avevano obiettivi precisi, alcuni dei quali peraltro già avviati: il rilancio degli investimenti; il rimettere al centro la prevenzione del nostro fragile, ma bel Paese; la realizzazione di un grande piano nazionale di cura, di rammendo e di rigenerazione della nostra Italia. Le strutture di missione avevano rappresentato anche l'occasione per ristabilire una relazione più proficua tra lo Stato, le Regioni e gli enti locali. Non è vero che si saturavano e si demolivano le relazioni con il comparto delle autonomie locali. In questi anni, anche grazie alle scelte che abbiamo attuato, eliminando il patto di stabilità, i primi importanti segnali sulla ripresa degli investimenti erano stati attuati e le strutture di missione avevano rappresentato nella scuola, come nel recupero della prevenzione e del dissesto idrogeologico, un punto di riferimento essenziale.
2018-07-30	PD	ParenteAnnamaria	Al fondo di questa mia inquietudine, che cercherò di spiegare più avanti, c'è la scelta della maggioranza di istituire un Ministero della famiglia e della disabilità. Oggi, nel 2018, la famiglia, questa nostra grandissima e bella istituzione affettiva e sociale, è molto fragile ed è forte nello stesso tempo, di fronte alle intemperie e agli accidenti, dal lavoro dei giovani, alla perdita del lavoro delle madri e dei padri, alle separazioni, alla difficoltà degli adolescenti, al rapporto scuola-famiglia. La famiglia si sostiene solo attraverso l'emancipazione delle persone che la compongono, a partire dalla condizione delle donne. In questo senso, andava recuperata la storia istituzionale del nostro Paese, con i Ministeri delle pari opportunità. Questo avrebbe dovuto essere di insegnamento per proseguire un percorso avviato vent'anni fa. Non si torna indietro, relegando le problematiche a un Ministero per la famiglia e le disabilità dimostrando una concezione arretrata della società. La famiglia sta bene se sta bene la società e viceversa; sta bene se c'è un sistema di welfare che l'accompagna. Non condivido, quindi, la scelta di sottrarre al Ministero del lavoro e delle politiche sociali - come hanno detto anche molto bene i colleghi che mi hanno preceduta - e competenze riguardo, in particolare, al sostegno della conciliazione dei tempi di lavoro e di cura della famiglia e quelle relative al coordinamento delle politiche volte a garantire la tutela e la promozione dei diritti delle persone con disabilità. Il tema per la nostra società, il tema di tutti, riguarda l'emancipazione sociale ed economica: si tratta di aumentare l'occupazione femminile e fare in modo che le donne non lascino il lavoro alla nascita del primo figlio. La maternità è un valore sociale e come tale va incoraggiata e sostenuta. Trovo poco lungimirante chi pensa di sostenere e conciliare l'attività lavorativa con le responsabilità derivanti dall'educazione e dall'accudimento dei propri figli istituendo un Ministero della famiglia. Lavoro e famiglia vanno tenuti insieme ed è per questo che ritengo che questo tema vada affrontato in armonia con le politiche pubbliche di welfare, da una parte, e con la contrattazione, dall'altra. Questa ratio - ad esempio - è stata seguita per lo stanziamento nel 2017 e nel 2018 di circa 110 milioni di euro di sgravi contributivi per il sostegno alla contrattazione di secondo livello, per misure di conciliazione tra vita professionale e vita privata dei lavoratori e lavoratrici innovative e migliorative. Che facciamo? Stacchiamo questo insieme di provvedimenti e lo isoliamo in un Ministero? Per quanto riguarda il trasferimento delle politiche in favore delle persone con disabilità, faccio due esempi: la bellissima legge della scorsa legislatura sul «Dopo di noi» e quella sui caregiver. La legge sul dopo di noi è nata per accompagnare le famiglie: solo chi non ha mai parlato con una famiglia, con un genitore, con una madre e un padre che devono rimanere sereni quando non saranno più in grado di accudire i propri figlioli, non sa quanto lavoro di accompagnamento c'è da fare.
2018-07-30	PD	RenziMatteo	Avevate immaginato, proclamato e vinto le elezioni dicendo che avreste demolito la legge Fornero, ma avete demolito le unità di missione sulla scuola e sul rischio idrogeologico.
2018-07-30	PD	RenziMatteo	In questo caso, però, sarebbe bastato scegliere un nome autorevole e il Governo avrebbe potuto indicare un nuovo responsabile per l'unità di missione. Non è accaduto, signor Presidente, e oggi quella che è stata la nostra prima scelta, con il sottosegretario Delrio, fare due unità di missioni, una per la scuola e una per il rischio idrogeologico, diventa la prima cosa che voi avete cancellato. Mi auguro dal profondo del cuore, con grande rispetto per i colleghi della maggioranza e con ancora maggiore rispetto per i nostri figli, che non sia nei prossimi mesi il vostro primo rimpianto.
2018-07-31	LN	PepePasquale	La buona scuola è stato uno slogan che non ha prodotto alcun tipo di risultato. E allora su cosa nasce questo provvedimento? Nasce sulle ceneri e i fallimenti del passato e su una strategia che guarda al futuro. Proviamo anche a guardare nel merito di alcuni singoli provvedimenti. Sull'accorpamento tra Ministero delle politiche agricole, alimentari, forestali e turismo è stato detto di tutto e di più. Il G20 lo ha capito e ha approvato all'unanimità la simbiosi tra il turismo e le politiche agricole: soltanto alcune persone che siedono su questi banchi artificiosamente fanno finta di non capirlo.
2018-07-31	LN	PepePasquale	Tanti di noi ricordano il presidente Renzi che prima e durante la campagna elettorale si pregiava di indicare gli indici statistici in base ai quali l'occupazione cresceva; più tali indici erano positivi, più gli italiani erano in difficoltà, e lo stesso vale per la buona scuola. Io non devo credere al senatore Vallardi perché è un mio bravissimo collega, ma devo credergli quando dice che non arrivavano e non arrivano risorse sul territorio, perché ha parlato da sindaco. E bisogna credere a tutti i sindaci.
2018-08-03	LN	ArrigoniPaolo	Con questo emendamento tutti i bambini della fascia di età tra zero e sei anni a settembre potranno andare a scuola, al nido e all'infanzia.
2018-08-03	LN	ArrigoniPaolo	E ammalarsi! PRESIDENTE. Senatrice Malpezzi, lei non è stata interrotta. Quindi, la pregherei di non interrompere. ARRIGONI (L-SP-PSd'Az). E potranno andare a scuola i bimbi e gli adolescenti della fascia di età tra i sei e i sedici anni, i quali, secondo il Lorenzin, possono non vaccinarsi, pagare la multa e fermare il virus. Ecco perché è discriminatorio. Per questo motivo il Gruppo della Lega Nord voterà a favore di questo emendamento.
2018-08-03	M5S	FattoriElena	Signor Presidente, l'emendamento 6.10 - devo correggere le affermazioni fatte - in realtà non dispone la proroga dell'obbligo, che rimane vigente, ma è un artificio legislativo per consentire di eludere l'obbligo vaccinale (che persiste) ancora per un anno, posticipando la presentazione del certificando di vaccinazione all'asilo nido e alla scuola materna. È un po' che come se decidessimo di rendere obbligatorie le cinture di sicurezza e poi disponessimo che i vigili non possono fare la multa per un altro anno. Insomma, si tratta un po' di un artificio. In realtà il contratto di Governo tra MoVimento 5 Stelle e Lega prevedeva dei provvedimenti, che io auspico, per conciliare la frequenza scolastica con la protezione della salute. In realtà, prorogare di un anno la consegna del certificato vaccinale purtroppo non fa né l'uno né l'altro e oggi c'è stato un appello del presidente del dipartimento di malattie infettive dell'Istituto superiore di sanità che ha parlato di pericolo per la salute pubblica legato a questo emendamento, pur riconoscendo la libera scelta di questo Parlamento. Esso infatti non tutela né la salute né la frequenza scolastica, ma semplicemente posticipa la consegna del certificato e ciò fa sì che i presidi non conoscano lo stato vaccinale dei bimbi. Ciò va ad escludere dalla scuola proprio quei bimbi fragili, i bimbi oncologici e immunodepressi.
2018-08-06	FI	PaganoNazario	Altro aspetto che riteniamo assolutamente fondamentale - che è stato oggetto di un emendamento, sia della Lega che del MoVimento 5 Stelle e che crea un disagio assoluto - riguarda la risposta chiara ed evidente data dall'attuale Governo a un'emergenza nazionale e a un'emergenza in materia di salute, su cui la collega Rizzotti, abilmente e con grandi capacità e competenza, si è già espressa nel corso della discussione sugli emendamenti. Mi riferisco alla proroga dell'obbligatorietà della certificazione vaccinale per l'iscrizione alla scuola dei più piccoli. Ebbene, è giusto ricordare come attualmente un'offerta vaccinale basata sulla sola raccomandazione comporterebbe, come già ampiamente provato prima dell'obbligo, il progressivo calo delle coperture vaccinali, mettendo a rischio la salute dei bambini e di tutta la popolazione, specialmente dei soggetti più fragili e vulnerabili, ovvero di coloro che per particolari condizioni di salute non possono essere vaccinati e che, invece, sarebbero protetti dall'immunità di gregge. Basti pensare all'epidemia di morbillo - voglio fornire qualche dato - che dallo scorso anno coinvolge i Paesi dell'Unione europea: quasi 15.000 casi nel 2017, con 10.000 casi solo tra Italia e Romania e, purtroppo, 30 decessi che potevano essere evitati; altri due morti si sono registrati nel 2018 in Sicilia e anche in questo caso potevano essere evitati. Si tratta, pertanto, di una scelta irresponsabile che calpesta pesantemente evidenze scientifiche consolidate, finalizzata alla mera ricerca del consenso.
2018-08-06	FI	RizzottiMaria	Signor Presidente, voterò a favore di questi emendamenti e non capisco perché il Governo non voglia accettare la proroga dei termini per i Comuni terremotati, mentre è stato approvato in quest'Aula un emendamento scellerato che proroga di un anno l'iscrizione a scuola dei bambini con il certificato di vaccinazione.
2018-08-06	FdI	IannoneAntonio	In particolare, noi esprimiamo un giudizio negativo per quanto riguarda la questione della scuola. La legge n. 107 del 2015, la cosiddetta buona scuola, ha creato un girone dantesco di migliaia di precari della scuola. Abbiamo assistito a una campagna elettorale nella quale, alle diverse tipologie di insegnanti che venivano coinvolte, è stato promesso di tutto e di più; campagne elettorali con tanto di hashtag, alle quali segue solo questa norma, che fa soltanto prolungare la loro agonia e mortificare la loro dignità di educatori. Noi di Fratelli d'Italia ci iscriviamo a quella tradizione politica della destra che ritiene che le promesse vadano sempre mantenute e che i limiti e le possibilità che ha il Governo vadano assolutamente verificati prima. Caro Governo, era allora il momento per dare un vero segnale di cambiamento, ma come ieri la buona scuola si è trasformata nella "buona sola", oggi il decreto dignità si trasforma nel "decreto viltà". Noi porteremo avanti gli emendamenti che abbiamo già presentato alla Camera dei deputati. Riteniamo che, pur se la cosa è avvenuta nella confusione, l'emendamento De Petris vada sostenuto e mantenuto per dare una risposta di giustizia e dignità vera ai nostri insegnanti.
2018-08-06	FdI	MarsilioMarco	All'interno del decreto milleproroghe abbiamo presentato delle richieste per prorogare alcuni interventi che rendano possibile la ricostruzione e il rilancio dell'economia dei territori. L'assunto principale è il seguente: i tempi dell'emergenza e della ricostruzione stanno slittando anche ope legis, nel senso che la legge ha riconosciuto la persistenza delle condizioni di criticità e di emergenza che giustificano questo stato dovuto alla ricostruzione; tuttavia non sono state prorogate le misure varate all'epoca in cui, magari con un po' di ottimismo, si pensava che oggi l'emergenza sarebbe stata superata per cui quelle azioni erano state pensate in costanza di tale situazione. È come se lo Stato dicesse qualcosa del tipo: riconosco che siamo in ritardo, quindi l'emergenza durerà un altro anno o due (in alcuni casi la durata è prevista fino al 2020). Vi sono tuttavia questioni inerenti alle provvidenze per fare le assunzioni nei Comuni con i contratti di collaborazione, per assumere e mantenere sul posto personale ormai qualificato che nelle graduatorie normali non si troverebbe; sulla zona franca urbana, per permettere alle imprese di andare su quei territori e ottenere agevolazioni fiscali economiche e sociali per potersi impiantare, nonché circa la copertura dei maggiori oneri dovuti ai Comuni. Faccio l'esempio solo dell'Aquila, ma varrebbe per ogni altro Comune. All'Aquila tale copertura è particolarmente onerosa perché parliamo di un Comune il cui intero centro storico è ancora spopolato e quindi deve organizzare i servizi (trasporti pubblici, raccolta dei rifiuti) su una estensione territoriale molto più ampia; pertanto, mentre questo Comune ha un minor gettito perché le case, che non si abitano perché sono ancora pericolanti, non producono gettito IMU, né in compensazione né direttamente (se fossero seconde case), il Comune spende più soldi per portare l'autobus, la raccolta dei rifiuti, gli scuolabus per i bambini e ogni altro servizio nelle frazioni ormai sempre più distanti. Questo determina per quel Comune (ma penso che analoghi esempi si possano fare per diversi altri anche se più piccoli) l'impossibilità di chiudere il bilancio. Tutti gli anni passati il Comune dell'Aquila ha avuto delle interlocuzioni con il Governo in maniera univoca, ma oggi non si sa nemmeno chi risponde per i problemi del cratere sismico; il precedente Governo ha scelto il commissariamento e quindi c'era un commissario che se ne occupava. Se ne vuol nominare un altro o si pensa di confermare questo? Si vuol superare (come noi pensiamo sia meglio) il regime del commissariamento? Che ci si vengano indicati un Ministro, una struttura di missione, un Sottosegretario, un responsabile con il quale i sindaci del cratere possano parlare invece di parlare con dieci Ministri diversi per ognuna delle singole competenze. Noi chiediamo di approvare questi emendamenti. Per esigenza di tempo raccolgo l'invito del Presidente a concludere il mio intervento e pertanto non li indicherò uno per uno ma li conoscete, molti sono anche condivisi e sottoscritti da esponenti di altri Gruppi. Insisteremo per la votazione e ci appelliamo al vostro senso di responsabilità nel non perdere questa occasione. Molti di questi emendamenti non necessitano nemmeno di coperture, perché i pareri contrari talvolta pervenuti dalla Commissione bilancio derivavano solo dall'automatismo...
2018-08-06	LN	PirovanoDaisy	Abbiamo previsto diversi interventi per quanto riguarda la scuola. Per esempio, abbiamo esteso all'anno accademico 2018/2019 la possibilità di ricorrere alla graduatoria a esaurimento per l'attribuzione di incarichi di insegnamento nei corsi di alta formazione artistica, musicale e coreutica, e nello stesso tempo di mandare nelle scuole italiane all'estero la selezione degli insegnanti prorogando le graduatorie. In materia di università, abbiamo prorogato al 31 ottobre i termini per le commissioni che stanno procedendo a conferire l'abilitazione scientifica nazionale per i ruoli di professore universitario. In materia di cultura, abbiamo esteso - anche se per l'opposizione non è sufficiente - anche al 2018 il bonus cultura per i diciottenni. Solo misure rivolte ai cittadini, pensate per i cittadini, e non abbiamo finito qui. Abbiamo approvato delle misure rivolte e pensate per i cittadini, e non abbiamo finito. Mi chiedo come sia possibile che le opposizioni pensino che in due mesi dall'insediamento del Governo si possano risolvere tutti i problemi che sono stati causati negli ultimi anni.
2018-08-06	LN	PirovanoDaisy	Ricordo anche l'attenzione particolare rivolta ai nostri territori e alle nostre Regioni. Ad esempio, abbiamo approvato un emendamento nel quale abbiamo ridotto il blocco dell'erogazione degli atti di assegnazione da parte del Ministero dei trasporti rivolti al finanziamento del trasporto pubblico locale. Questo influisce molto sulla vita quotidiana, soprattutto dei nostri cittadini pendolari, ma non solo, e di tutti i ragazzi che vanno a scuola.
2018-08-06	LN	PirovanoDaisy	Voglio ricordare anche i provvedimenti importanti adottati con il decreto-legge in esame che riguardano anzitutto le zone colpite dal terremoto, oltre al contributo indispensabile che è stato dato dal Consiglio dei ministri prorogando lo stato di emergenza a Ischia, visto che scadeva proprio ad agosto. Ma sono state altresì previste misure importanti, come quella che garantisce ai bambini di andare a scuola anche nelle classi dove il numero degli alunni non sarebbe sufficiente; sono state date le proroghe per l'adeguamento della normativa antincendio e per le verifiche di vulnerabilità sismica; e ciò avviene nell'immediato per garantire ai bambini di andare a scuola. Per lo stesso motivo è stato deciso di non applicare la sanzione - sottolineo la sanzione - per quei bambini che non hanno presentato la certificazione di vaccinazione. Non è stato abolito l'obbligo di vaccinazione, ma è stata abolita una delle sanzioni per garantire ai bambini da zero a sei anni - così come per i loro compagni dai sei ai sedici anni - di poter andare a scuola per non discriminare i bambini, nel caso i genitori non avessero ancora ottemperato. Anche di ciò si discuterà più avanti e, quindi, trovo molto pretestuose, anche da questo punto di vista, le critiche dell'opposizione.
2018-08-06	PD	LausMauroAntonioDonato	Esprimo un giudizio contrario sul processo verbale e lo devo motivare per forza; dunque do la motivazione. Lei me lo deve far motivare, perché io sono andato a scuola.
2018-08-06	PD	LausMauroAntonioDonato	Signor Presidente, intervengo se mi dà la voce; non siamo mica a scuola, qui.
2018-08-06	PD	MalpezziSimonaFlavia	È un'affermazione gravissima e assolutamente non vera, come dimostrano l'appello dell'ordine dei medici e la presa di posizione netta e inequivocabile di tutta la comunità scientifica e internazionale. Non è assolutamente vero, inoltre, che tutti i bambini potranno andare a scuola. Questo Governo vuole ripristinare...
2018-08-07	FI	GalloneMariaAlessandra	Aggiungo che una recente sentenza del Consiglio di Stato ha accolto il ricorso di una docente per il riconoscimento degli anni di servizio svolti nella scuola paritaria e quindi, ai sensi di questo pronunciamento, è inammissibile un dettato che discrimini i docenti che svolgono servizio presso una delle due gambe del sistema pubblico italiano. È una esclusione che penalizza una categoria di docenti che certamente avranno titolo di fare una marea di ricorsi, che ignora che il sistema scolastico di un Paese di diritto come l'Italia deve essere pluralista nella gestione di un servizio pubblico, come avviene anche nella sanità, e che lo Stato di diritto non può, né favorire, né discriminare categorie sociali e istituzioni scolastiche pubbliche di diritto, come avviene nel provvedimento, in cui si fa riferimento a «istituzioni scolastiche statali».
2018-08-07	FI	GalloneMariaAlessandra	Signor Presidente, colleghi, parliamo della disciplina del concorso straordinario per la copertura di posti per la scuola dell'infanzia e nella scuola primaria, che sarà bandito e riservato esclusivamente ai docenti che negli ultimi otto anni scolastici abbiano svolto almeno due anni di servizio nella sola scuola statale. Forse a questo Governo sfugge che il sistema scolastico italiano è pluralista ed è composto da scuole pubbliche statali e scuole pubbliche paritarie
2018-08-07	FI	GalloneMariaAlessandra	ai sensi dell'articolo 33 della Costituzione italiana, della legge n. 62 del 2000 e di svariate risoluzioni europee. Forse a questo Governo sfugge (e peggio sarebbe se lo si fosse fatto scientemente) che i docenti della scuola dell'infanzia e della primaria esclusi dal dettato della legge hanno gli stessi titoli dei colleghi della scuola statale. Forse a questo Governo sfugge che gli alunni delle scuole dove insegnano questi docenti conseguono un titolo equipollente e sono ammessi al grado successivo senza esame di idoneità. Come si possono contraddire questi aspetti escludendo i docenti della scuola paritaria? Forse a questo Governo sfugge che la formulazione attuale va nella direzione di escludere (e quindi discriminare) una categoria importante, i 200.000 docenti che operano oggi nella scuola pubblica paritaria. Forse a questo Governo sfugge che questo è un limite per la libertà professionale ed è una vera e propria discriminazione professionale.
2018-08-07	FI	PichettoFratinGilberto	Come Gruppo abbiamo chiesto a gran voce che in particolare i colleghi della Lega, che con noi hanno condiviso il programma di Governo del centrodestra, insistessero per avere i voucher, perché li consideriamo una soluzione per regolarizzare il più possibile lavori che non hanno la possibilità di continuità e che ben vanno incontro - anche per i soggetti pubblici, se saranno introdotti - all'esigenza di aiutare le fasce più deboli. Non su tutto; alcuni sono stati posti, a livello molto limitato, purtroppo, per poche categorie, creando peraltro discriminazioni tra soggetti similari. Credo sia dimostrato che ricorrere solo alla regolamentazione delle forme contrattuali non risolve il problema. È l'economia che cresce che crea il lavoro, è la fiducia degli imprenditori, fiducia che peraltro, come qualcuno ha detto, con cinque regimi in quattro mesi, da qui a ottobre, viene minata. Allo stesso modo, temiamo che i nuovi limiti minimi e massimi creino maggiore difficoltà e siamo diffidenti sull'azione verso i centri per l'impiego, che finora hanno creato solo il 3 per cento di occupazione nel loro ruolo di tramite rispetto all'occupazione, di collocamento, per usare un vecchio termine. Al contrario, ritenevamo un'occasione utilizzare il decreto-legge per risolvere la questione scuola, per dare percorsi di certezza ai docenti anche delle scuole paritarie. In merito alle delocalizzazioni... PRESIDENTE.Concluda, senatore. PICHETTO FRATIN (FI-BP). ...per colpire pochi grandi, e un po' malfattori, che hanno delocalizzato dopo aver percepito gli incentivi, si rischia di minare il processo di internazionalizzazione del nostro Paese, delle nostre imprese e delle più piccole imprese.
2018-08-07	FI	PichettoFratinGilberto	Concludo, Presidente, dicendo che per noi con questo decreto-legge si è persa l'occasione di dare almeno alcune risposte. Una su tutte: la Bolkestein. Potevamo dare una risposta, così come sulla scuola.
2018-08-07	FdI	LaPietraPatrizioGiacomo	La buona scuola ha creato solo una guerra fra poveri, non risolvendo i veri problemi strutturali e organizzativi del comparto della scuola. È giusto anche assumerci ognuno le proprie responsabilità. Ma, nel rispetto delle responsabilità, è paradossale che anche voi, signori del Governo, colleghi della maggioranza, non vogliate dare una risposta certa a questo problema e non vogliate riconoscere la professionalità di chi per anni ha insegnato ai nostri figli.
2018-08-07	FdI	LaPietraPatrizioGiacomo	Quindi invitiamo il Governo e la maggioranza ad approvare questi emendamenti, perché sono essenzialmente emendamenti di buon senso, che vanno proprio nella direzione annunciata dal Ministro, quella di combattere la precarietà. In questo caso sono precari di Stato, sono precari creati direttamente da noi, dal Governo. In questa direzione dobbiamo rendere la dignità alle maestre e ai precari della scuola.
2018-08-07	FdI	LaPietraPatrizioGiacomo	Signor Presidente, avevo chiesto di intervenire anche per illustrare tutti gli emendamenti presentati da Fratelli l'Italia, ma non mi ha visto. Quindi colgo l'occasione adesso, intervenendo in dichiarazione di voto sull'emendamento 4.7, per fare un ragionamento... PRESIDENTE.Sull'illustrazione ho chiamato tutti e non ha alzato la mano nessuno. LA PIETRA (FdI). Io l'ho chiamata, signor Presidente, mi conceda, ho provato a farmi vedere. Comunque mi limiterò a due minuti di intervento. Relativamente al problema causato dalla sentenza del Consiglio di Stato, ricordo a tutti noi che essa riguarda circa 50.000 maestre di scuola materna ed elementare, iscritte nelle graduatorie a esaurimento con riserva, e circa 7.000 insegnanti assunti a tempo indeterminato con clausola risolutiva, dopo aver superato l'anno di prova. Fratelli d'Italia ritiene necessario che si intervenga con una soluzione definitiva e adeguata, non con una soluzione tampone come quella prevista dal decreto-legge, che purtroppo mette solo una pezza provvisoria, rimandando la soluzione del problema che, secondo noi, deve essere al contempo anche rispettosa degli oltre 100.000 insegnanti laureati in Scienze della formazione primaria. La verità - e qui mi meraviglio dell'atteggiamento dei colleghi senatori del PD - è che tutto questo è stato creato dalla buona scuola. La responsabilità è la vostra.
2018-08-07	FdI	deBertoldiAndrea	Lo possiamo anche vedere analiticamente, perché i primi tre articoli, che costituiscono l'impostazione base del decreto-legge per quanto riguarda il lavoro, dicono innanzitutto - cito «Il Sole 24 Ore» di ieri - che in cinque mesi avremo quattro regimi diversi. Ciascuno di noi capisce come un imprenditore, che in cinque mesi si trova ad avere quattro regimi diversi, già di per sé, a prescindere dal merito, è messo in difficoltà. Quindi, a prescindere dal merito, che tutti abbiamo evidenziato nei nostri emendamenti, anche la procedura tecnica di applicazione creerà problemi alle imprese. Quindi questa non è dignità, ma è un voler creare ostacoli a chi fa impresa. A proposito dei voucher, avete sì riaperto minimamente e blandamente a quei voucher che il Partito Democratico, sotto dettatura della CGIL, aveva eliminato, però lo avete fatto in un modo più che altro di facciata e non nella sostanza. Faccio il caso delle imprese turistiche alberghiere: in tal caso allargate alle imprese fino ad otto dipendenti il novero di quelle che possono beneficiare dei voucher. Vorrei però chiedervi quante aziende alberghiere conoscete, a meno che non facciano ricorso al lavoro nero, che hanno fino ad otto dipendenti, perché già se ne hanno nove non potranno più ricorrere ai voucher nei picchi di lavoro e nei momenti di stagionalità. Non parliamo poi di quelle imprese che lavorano a fianco delle imprese alberghiere, come quelle della ristorazione e della pubblica somministrazione: tutte queste imprese sono escluse dai voucher, e ne è ben felice la CGIL, e quindi ricorreranno, come hanno sempre fatto, al lavoro nero. Ecco perché mi chiedo dove sia la dignità. Passando poi agli articoli successivi, parliamo della scuola. Qui avete una giustificazione: come bene ha detto il mio collega La Pietra questa mattina ci aveva già pensato la cosiddetta buona scuola a creare il precariato nell'ambito del lavoro degli insegnanti e delle maestre dei nostri figli. Il decreto-legge in esame, invece che rispondere concretamente con una soluzione, di fatto istituzionalizza il precariato, non dando risposta alle insegnanti delle scuole pubbliche e paritarie, a tutte le sigle della categoria, che avranno inondato voi, come noi, con un altro grido di dolore, analogo a quello degli imprenditori, che citavo in precedenza. Passiamo quindi al tema della delocalizzazione. Anche in questo caso, siamo d'accordo, anzi estremamente d'accordo con l'intento di ostacolare la delocalizzazione, che peraltro - faccio notare - è cosa ben diversa dall'internazionalizzazione. Tuttavia, non si ostacola la delocalizzazione semplicemente aumentando le sanzioni; certamente si può fare anche quello, ma la delocalizzazione si ostacola soprattutto creando le condizioni perché l'imprenditore resti a produrre nella nostra Patria, in Italia, sia avvantaggiato nel produrre con i nostri prodotti, con i nostri beni, con i nostri lavoratori.
2018-08-07	M5S	FerraraGianluca	Gentile Presidente, care colleghe e colleghi, alle 8,15 del mattino del 6 agosto del 1945 gli Stati Uniti sganciarono, sulla città giapponese di Hiroshima, la prima bomba atomica della storia. Il nome della bomba era «Little Boy»; il numero delle vittime dirette non può essere preciso perché molte evaporarono, ma verosimilmente furono tra le 100.000 e le 200.000. Il 10 agosto, tre giorni dopo, su Nagasaki fu lanciato un altro ordigno, «Fat Man». Lo sgancio, però, non fu particolarmente preciso e la bomba brillò in una zona della città difesa dai monti. Nonostante ciò, morirono subito almeno 40.000 persone e molte altre migliaia rimasero ustionate. È davvero difficile pensare cosa abbiano provato quegli uomini e quelle donne che si accingevano ad andare a lavorare o ad accompagnare i bambini a scuola. Non esistevano neppure le immagini di esplosioni atomiche. Nessuno dei cittadini di Hiroshima e Nagasaki aveva visto una tale luce o udito un tale suono così improvviso e devastante. Senza più la città intorno, senza punti di riferimento, in un caldo torrido e colpiti da una forte pioggia radioattiva nera, i sopravvissuti vagarono senza meta. Poi molti, sperando di fermare le terribili scottature, si gettarono nel fiume, che però in alcuni punti ribolliva e ben presto si riempì di cadaveri che galleggiavano. Le bombe atomiche USA furono una prova di forza che gli Stati Uniti volevano manifestare a Mosca. Infatti, già durante il secondo conflitto mondiale si comprese che l'antagonismo futuro sarebbe stato tra le due potenze vincitrice della guerra, USA e URSS. Presidente, cari colleghi, oggi nel mondo ci sono talmente tante armi atomiche che potrebbero far saltare il Pianeta più e più volte. La Russia ha sviluppato un ordigno atomico che si chiama «Satan 2», e ognuna di queste bombe può disintegrare un territorio esteso quanto la Francia. Vorrei ricordare che sul nostro territorio nazionale ci sono armi atomiche statunitensi, le B-61, che ci fanno violare il Trattato di non proliferazione nucleare che abbiamo ratificato nel 1975, oltre a renderci un bersaglio sensibile. Io dico via le armi atomiche dal nostro territorio nazionale.
2018-08-07	M5S	FloridiaBarbara	#Io sto con le maestre proprio perché, in virtù della necessità di rispettare la sentenza, abbiamo trovato una soluzione che consiste, intanto, nel poter mantenere la continuità scolastica e quindi permettere il prossimo anno a queste maestre di restare al loro posto, con i loro ragazzi. Nel frattempo, si sta pensando a un concorso straordinario, che permetta a queste maestre di rientrare dalla porta principale nella scuola dove hanno diritto di tornare. Il concorso straordinario, ovviamente, tutela ed è necessario per una parte di insegnanti, quelli che, appunto, sono i precari. Per cui, i laureati in scienze della formazione, che, come ben sappiamo, hanno fatto nel loro percorso di studi 500 ore di tirocinio, non sono paragonabili a docenti che nella scuola ci stanno da diversi anni: non possiamo mettere sullo stesso piano 500 ore di tirocinio con anni di precariato.
2018-08-07	M5S	FloridiaBarbara	Pertanto questo è un decreto-legge che non risolverà le situazioni della scuola nel suo complesso. Lo sappiamo. Questo è un decreto-legge con cui abbiamo cercato di dare risposta a un'urgenza che abbiamo ereditato e di cui ci facciamo carico senza problemi. Io, noi stiamo con le maestre anche adesso che siamo al Governo.
2018-08-07	M5S	FloridiaBarbara	Signor Presidente, intervengo in dichiarazione di voto su una realtà molto difficile. Noi abbiamo ereditato una situazione complessa e, come tutte le realtà complesse, non hanno soluzioni semplici. Ciò è noto a tutti ed è chiaro. Non saranno certo, purtroppo, ahimè, degli emendamenti a un decreto-legge a poter risolvere tutte le situazioni della scuola di cui siamo consapevoli, anche perché molti di noi in prima persona hanno vissuto le conseguenze della buona scuola. Detto questo, ci sono delle emergenze...
2018-08-07	PD	MalpezziSimonaFlavia	E soprattutto, non volere utilizzare - perché, Ministro, non siamo qui a fare ostruzionismo - gli strumenti che il Partito Democratico vi ha lasciato, perché noi con questo emendamento vi chiediamo di non licenziare al 30 giugno 2019, per garantire la continuità didattica, e di utilizzare quelle opportunità che il provvedimento sulla buona scuola ha dato anche a voi, ossia prorogare i contratti.
2018-08-07	PD	MalpezziSimonaFlavia	Signor Presidente, tramite lei volevo segnalare la coerenza del ministro Di Maio, che saluto, perché per tutto il decreto-legge dignità è stata mantenuta la linea comune, ossia quella del licenziamento e dell'aumento di precariato. E se per tanti articoli era forse colpa di una manina, sono rimasta sorpresa nel vedere che nell'articolo 4 la manina è stata proprio la sua, signor Ministro, perché il suo Ministero ha dato l'avallo alla trasformazione dei contratti di lavoro per il personale della scuola a tempo indeterminato - leggo dal testo - trasformati «in contratti di lavoro a tempo determinato con termine finale fissato al 30 giugno 2019». Quindi è chiaro, certificato e scritto da loro che il decreto-legge licenzia e crea maggior precariato.
2018-08-07	PD	MalpezziSimonaFlavia	Vi abbiamo chiesto anche un'altra cosa, perché abbiamo capito che avete inteso finalmente, a distanza di tre anni, l'utilità della legge n. 107 del 2015, tanto che all'interno di una delle vostre relazioni tecniche scrivete che la legge n. 107, cioè la buona scuola, ha consentito le basi per l'azzeramento del precariato. Ma siccome a voi non interessa azzerare il precariato, perché avete votato contro quella legge.
2018-08-07	PD	MarcucciAndrea	La nostra visione, signor Ministro, era diversa, magari più complessa e anche più difficile da comprendere, da trasmettere e da comunicare ai nostri concittadini. Parlava di scuola-lavoro, di un percorso formativo che preparasse in maniera adeguata anche all'ingresso nel mondo del lavoro; parlava di incentivi all'investimento per le imprese, in particolare agli investimenti tecnologici e basati sull'innovazione, parlava di agevolazioni per il lavoro a tempo indeterminato; parlava di garanzie crescenti per il lavoro e per i lavoratori.
2018-08-07	PD	MarcucciAndrea	Noi vi abbiamo proposto una soluzione per garantire la continuità didattica, quella vera, e ne avete fatto carta straccia. Ci dite di voler potenziare i nidi e la scuola dell'infanzia e invece non volete aumentare gli organici.
2018-09-11	FdI	LaPietraPatrizioGiacomo	(ore 17,34) ( Segue LA PIETRA). Ma soprattutto è stata una setta totalizzante in cui si è annullata la personalità dei soggetti, di ragazzi con gravi problemi, e si sono rovinate decine, centinaia di famiglie e di persone, perché a «Il Forteto» non ci sono stati soltanto gravissimi abusi su minori, le violenze, le botte e i rapporti sessuali completi messi in atto da Fiesoli. In quel luogo c'erano bambini che venivano fatti alzare all'alba per andare a lavorare, prima di essere portati a scuola, per fare un formaggio che magari mangiavano gli ospiti illustri - tanti, da politici a magistrati - che hanno frequentato la struttura.
2018-09-19	FI	PaganoNazario	Ma concludo con la questione degli edifici scolastici. Anche sugli edifici scolastici il provvedimento modificativo (e l'ho detto anche in Commissione al Sottosegretario, che amabilmente mi ha risposto) è insufficiente rispetto all'assoluta necessità di far sì che tutti gli edifici scolastici possano essere antisismici e possano tutelare la salute dei nostri giovani e dei nostri bambini che si recano a scuola.
2018-09-19	FdI	IannoneAntonio	Altrettanto incredibile è l'articolo 6, come modificato in sede di esame dal Senato, che ha previsto la possibilità per gli insegnanti abilitati entro l'anno 2017-2018 e per coloro che sono in possesso del diploma magistrale conseguito entro il 2001-2002 o di un diploma che dà accesso al profilo di insegnante tecnico-pratico, di inserirsi una fascia aggiuntiva delle GAE. Voglio ricordare le promesse fatte in campagna elettorale al mondo della scuola: questi insegnanti sono stati prima illusi e poi delusi in maniera clamorosa, vista la confusione pazzesca che c'è stata qui in Aula. Noi condividiamo l'emendamento della senatrice De Petris, che peraltro, in questa materia, viene a contraddire, secondo le intenzioni del Governo, ciò che invece è previsto dal decreto dignità.
2018-09-19	FdI	IannoneAntonio	Anche la confusione che si è generata su alcuni emendamenti oggi ci riporta qui a ridiscutere quello che già ci siamo detti nella prima settimana di agosto. Quello del mondo della scuola, però, è soltanto uno degli aspetti sui quali si poteva e si doveva intervenire in maniera diversa. E lo ripeterò fino alla noia, perché conosco bene quello che c'è nell'animo di tanti colleghi, o almeno di quelli che, come me, hanno avuto l'onore e l'onere di essere amministratori delle Province. Noi abbiamo, per colpa della legge Delrio, un livello istituzionale fantasma in Italia. Oggi le Province sono veramente un ente inutile. Non lo erano ieri.
2018-09-19	FdI	IannoneAntonio	Ebbene, dopo il disastro - è bene ribadirlo - della buona scuola, della legge n. 107 del 2015, che prevedeva di mettere fuori dal mondo della scuola persone con tanti anni di insegnamento, come nel caso dei diplomati magistrali, è sopraggiunta la politica del reale di quello che si autodefinisce Governo del cambiamento.
2018-09-19	FdI	IannoneAntonio	Purtroppo questa attesa è stata clamorosamente smentita, perché c'è stata una sostanziale questione di fiducia invisibile, come io la definisco. Già nella prima lettura gli spazi per il confronto sono stati assolutamente compressi; non c'è stata la volontà politica di dialogare e di confrontarsi per apportare dei miglioramenti, come era in animo di fare Fratelli d'Italia, una forza politica che ama definirsi di opposizione patriottica, nell'interesse della nostra Nazione. E quella fretta ha finito per tradire anche la maggioranza, costretta poi a porre la fiducia alla Camera dei deputati e a tornare qui non senza qualche imbarazzo, così come è avvenuto per ciò che riguarda il mondo dei precari della scuola. Nei mesi di campagna elettorale si sono sprecate le promesse e gli impegni nei confronti delle migliaia di persone che, legittimamente, da anni aspettano una risposta chiara, precisa e - secondo noi - la tutela di un loro diritto di lavoratori.
2018-09-19	PD	ParriniDario	Signor Presidente, colleghi, noi siamo fortemente contrari a questo provvedimento, perché pensiamo che esso contenga tre violenze e due gravi omissioni. Le violenze che questo provvedimento contiene sono dirette contro il diritto alla salute dei bambini e delle famiglie di questo Paese, contro il diritto all'istruzione e contro i Comuni italiani. Le due gravi omissioni riguardano ciò che si è deciso di non fare per rafforzare gli aiuti alle popolazioni colpite dal terremoto e per rafforzare e accelerare i supporti decisi in favore dei risparmiatori colpiti dalle truffe delle banche. Noi in questi giorni abbiamo cercato, in 1ᵃ Commissione affari costituzionali, dove io sono Capogruppo del Partito Democratico, di far aprire gli occhi alla maggioranza e al Governo sui limiti evidenti di questo provvedimento. Abbiamo cercato di ottenere miglioramenti (è dovere dell'opposizione farlo), abbiamo prospettato argomenti e abbiamo avanzato istanze di modifica. Non ci è stato possibile ottenere alcuna risposta costruttiva: sordità alle nostre richieste e mutismo, che si è trasformato nella decisione del Governo e della maggioranza, molto grave, di non alimentare il dibattito in Commissione, di non partecipare al confronto che noi proponevamo e di segnare quindi una pagina non positiva della storia della 1ᵃ Commissione e di questo Parlamento. Noi abbiamo fatto molti interventi, tutti di merito, tutti attenti alla sostanza, portando esempi concreti. Abbiamo fatto capire che la decisione sul bando periferie significherà asili che non saranno fatti, scuole che non saranno ristrutturate o costruite, strade che non saranno realizzate; significherà città più insicure; significherà maggiore incertezza per i Comuni italiani. E, quando noi infliggiamo ai Comuni maggiore incertezza, dobbiamo sapere che una fonte rilevantissima di investimenti pubblici nel nostro Paese rischia la paralisi. Tutto questo contribuisce a imprimere alla nostra economia spinte recessive delle quali credo che nessuno avverta il bisogno, specialmente dopo la pubblicazione degli ultimi dati. E che dire di quanto è stato fatto sui vaccini: voltafaccia, piroette, continue dichiarazioni, che hanno prima confuso le idee a gran parte dell'opinione pubblica e poi hanno reso chiaro, con la decisione finale, che questa maggioranza e questo Governo sono contrari al diritto delle famiglie e dei bambini di veder salvaguardata la propria salute. E lo sono in maniera più grave se teniamo presente il fatto che la comunità scientifica, il mondo della cultura e il mondo della scuola hanno fatto presente quanto non si dovesse percorrere la strada che si è deciso di percorrere. Pertanto, credo che le ragioni di contenuto che ho appena illustrato e le ragioni di metodo che si è deciso di seguire nella discussione di questo provvedimento rendano necessari la continuazione della battaglia dell'opposizione durante la discussione plenaria in Aula e anche, successivamente al voto sul provvedimento, nel Paese, perché ci sono cose sulle quali siamo consapevoli di poter contare su un appoggio che va ben oltre la cerchia dei parlamentari che compongono i Gruppi di minoranza in questo Parlamento. Ci possiamo collegare ai mondi che ho citato prima, quello della scuola, quello dei sindaci, quello della cultura, a tutte le persone che ritengono si debba far prevalere la ragionevolezza sull'ideologia e su un approccio demagogico ai problemi. Abbiamo assistito, durante i lavori svolti in Commissione su questo provvedimento, a tre situazioni molto spiacevoli: ci è stato dato pochissimo tempo per preparare i nostri emendamenti, con una forzatura che tutti abbiamo trovato assolutamente infondata e non ragionevole. Si è deciso, in Commissione bilancio, di adottare un ricorso sistematico, improprio e - non esito a dirlo - abusivo all'articolo 81 della Costituzione per far decadere in massa emendamenti ed impedire che su di essi ci fosse una riflessione sufficientemente approfondita fino a costringere tutti i Gruppi di opposizione ad uscire dalla Commissione, così come abbiamo dovuto fare noi quando c'è stata la forzatura in 1ᵃ Commissione sugli emendamenti. Infine, oggi, la decisione del Presidente della 1ᵃ Commissione di troncare inopinatamente il dibattito in Commissione prima che si fosse esaurita la discussione, quando questo decreto-legge ha per scadenza la prossima domenica e, se si fosse voluto, soprattutto alla luce di quanto il nuovo Regolamento del Senato consente alla maggioranza in termini di velocizzazione dei lavori in Assemblea, si sarebbe potuto utilizzare la giornata di oggi e quella di domani, facendo arrivare il provvedimento in tempo utile per l'approvazione prima della sua scadenza. Invece no: si è applicata una sorta di mannaia ai lavori della Commissione; si è voluto strozzare il dibattito; si è voluta dare un'ulteriore prova di protervia e di arroganza. Noi a tutto questo ci opponiamo, non soltanto ai contenuti del provvedimento. Invitiamo tutti a riflettere su come le forzature siano sempre sbagliate e su come, quando non sono necessarie, diventino ancora più sbagliate. Voglio affrontare un ultimo punto. Con il bando periferie non si è creata soltanto incertezza sulle decisioni di investimento dei Comuni, ma si è infranto, a mio avviso, un principio fondamentale dell'ordinamento di qualsiasi democrazia ben funzionante: la continuità dello Stato pur nel mutare e nella discontinuità delle maggioranze. Non si rimettono in discussione fondi già assegnati; non si rimettono in discussione decisioni già prese per seguire un capriccio spartitorio o di altro tipo. Lo Stato non cambia le carte in tavola; se lo Stato cambia le carte in tavola, perde autorevolezza e credibilità, e trasmette ai livelli istituzionali inferiori un segnale di confusione e di mancanza di certezza del diritto che può far soltanto male alle imprese e alle famiglie di questo Paese.
2018-09-20	FI	MangialavoriGiuseppeTommasoVincenzo	Signor Presidente, onorevoli colleghi, il Gruppo a cui appartengo si è già espresso con decisione e, per chiarire ancora la posizione di Forza Italia ribadisco che noi siamo assolutamente a favore dei vaccini. È una posizione ferma e rigida, così come ancora più ferma e più rigida è la nostra posizione sul fatto che ci debba essere fin da subito l'obbligatorietà dei vaccini per l'iscrizione alle scuole. Infatti, se è vero che i vaccini valgono, se è vero che servono, così come da tutti quanti è stato detto in quest'Aula, servono da subito e non dal 10 marzo 2019. Mi chiedo inoltre cosa succederà nel momento in cui al 10 marzo 2019 un ragazzo non dovesse presentare nelle scuole di appartenenza il certificato di avvenuta vaccinazione: dovrà abbandonare la scuola? C'è una serie di contraddizioni in questi emendamenti che la maggioranza sta proponendo. In più, a chi è a favore dell'informazione piuttosto che dell'obbligo della vaccinazione, dico che siamo nel 2018, tutti quanti siamo informati e conosciamo i benefici dei vaccini. Dobbiamo ancora informare le persone? Io ritengo che siamo tutti coscienti, che tutti abbiamo la conoscenza rispetto alla validità dei vaccini, quindi per Forza Italia i vaccini devono essere obbligatori da subito e con un decreto-legge.
2018-09-20	FI	RizzottiMaria	Credo che stiamo vivendo una situazione paradossale - e mi tacerò presto - perché veramente siamo l'unico Paese al mondo che parla dell'utilità della vaccinazione. In Svezia non c'è l'obbligo, ma al cento per cento c'è la copertura per il morbillo, perché i cittadini hanno fiducia nel loro Stato e nelle cose che dice. Mi è stato detto: ho avuto minacce di morte in Rete per la mia posizione da medico sui vaccini e sono stato accusato di favorire le industrie farmaceutiche. Credo che anche un cretino possa capire che a un'industria farmaceutica conviene che la gente si ammali rispetto al fatturato ottenuto dai vaccini. Ma pazienza. Vorrei anche dire che, certo, la Germania non ha l'obbligo vaccinale, ma per iscriversi a scuola è richiesto il certificato (sia per iscriversi a scuola che per lavorare).
2018-09-20	FI	RizzottiMaria	Se il tema sta così a cuore, non capisco perché ci debba essere la proroga. Se la salute sta a cuore adesso, facciamolo subito e non aspettiamo sei mesi per dimostrare che ci sta a cuore la salute dei bambini. In questi sei mesi, infatti, tutti credo che abbiano letto la lettera, piuttosto commovente, di un medico a una senatrice. E penso abbiano letto le richieste dei genitori dei bambini immunodepressi: Viola, tre anni, trapiantata di fegato a otto mesi, non potrà andare a scuola. Ma come lei tanti altri.
2018-09-20	FI	RizzottiMaria	Vi sono poi tutte le persone che al giorno d'oggi grazie alla scienza (la famosa scienza che è messa in discussione da tanti imbecilli), anziché morire, possono essere curate, come tutti i trapiantati di fegato, di pancreas, i trapiantati d'organo, i trapiantati di cuore che vanno in strada e sono protetti solo dall'immunità di gregge e che hanno già abbastanza cose di cui preoccuparsi, senza dover pensare di morire perché qualcuno porta loro il virus a casa o per strada. Questo è il momento di dimostrare che la salute dei bambini sta a cuore a tutti, che non si fanno le proroghe. È vero che si sono scoperte poche autocertificazioni false; credo che i controlli siano stati fatti su circa 1.000 istituti e ci sono state 55 autocertificazioni false, soprattutto in Campania, non so, forse perché sono meno informati. In ogni caso, se la salute sta a cuore a tutti, votiamo a favore dell'emendamento in esame, presentate al più presto il disegno di legge e discutiamone, perché sei mesi a voi non cambiano niente, ma ai bambini che non possono andare a scuola o che contraggono una malattia infettiva e muoiono cambia moltissimo.
2018-09-20	FI	SiclariMarco	Sì, avete detto questo. Ci sono comunicati che lo dicono in continuazione. Non volete l'obbligatorietà. Non avete mai voluto l'obbligatorietà. Adesso dite che è giusto andare a scuola con l'obbligatorietà vaccinale dall'anno prossimo; anzi, oggi dite anche a partire da marzo. Quindi, c'è una contraddizione non nei termini ma soprattutto nei contenuti.
2018-09-20	FdI	GarneroSantancheDaniela	Credo che tutti dovremmo in questo momento metterci nei panni di quei genitori che hanno dei figli immunodepressi, che non potranno mandare a scuola se in classe ci sarà un bambino o una bambina che non è stata vaccinata. Ecco, parlando da madre, è una responsabilità che io personalmente non mi prenderei mai e non vorrei che nessuno prendesse al mio posto.
2018-09-20	FdI	RautiIsabella	Signor Presidente, il decreto milleproroghe, che abbiamo approvato in prima lettura nella seduta del 6 agosto scorso, torna oggi in Aula dopo l'esame e le modifiche introdotte alla Camera dei deputati, dove a nostro avviso in modo illegittimo è stato chiesto dal Governo il voto di fiducia. Prima di entrare nel dettaglio di qualche questione, voglio esprimere innanzitutto una sensazione politica e, se posso, anche sentimentale. La maggioranza ha prodotto un provvedimento milleproroghe a scadenza, al 31 dicembre, ed oggi che siamo in Aula per la sua definitiva approvazione ci dobbiamo interrogare sinceramente sul destino e sul futuro di tutto quanto è rimasto sospeso e irrisolto. Penso ad esempio - ed è la prima questione che intendo porre - al tema del terremoto e della ricostruzione. Quello che non è stato risolto scivolerà nella legge di bilancio dell'ottobre prossimo, oppure dobbiamo immaginare addirittura un altro milleproroghe per tutto quanto è rimasto irrisolto e sospeso? Più che un insieme di proroghe, la sensazione che si ha è quella di un gigantesco rinvio, ma su questo tornerò in seguito. Voglio ribadire che c'è mezza Italia, quella colpita dal terremoto, che aspetta non di veder passare lo Stato nelle zone colpite dal terremoto, ma che vorrebbe sentirne la mano e vederne l'aiuto concreto. Tutto questo non c'è e non trova spazio lì dove poteva e doveva esserci. Sottolineo allora che si tratta di un rinvio e non di proroghe, probabilmente dovuto alle contraddizioni all'interno della maggioranza e questa è la sensazione che emerge. Allo stesso modo emerge la sensazione che lo spazio è poco, se non nullo, per mediare nelle Aule parlamentari, così come nelle Commissioni, perché è come se tutto si esaurisse e venisse inghiottito nelle dinamiche, anzi direi nelle frizioni, interne al Governo. La seconda questione che intendo evidenziare è quella che anche stamani, direi giustamente, ha provocato un dibattito acceso. Mi riferisco alle clamorose giravolte sul tema dei vaccini. Su tale questione delicata e sensibile - ricordo ad agosto in Aula un accorato intervento di una collega del MoVimento 5 Stelle in difformità dal suo Gruppo - ci sono stati purtroppo due se non tre ripensamenti. Tutto questo accadeva mentre il Paese attendeva risposte e mentre in Italia, come nel resto d'Europa d'altronde, tornano malattie debellate da tempo e aumentano per esempio i casi di morbillo. Avete creato su questo tema sensibile uno stato di confusione e di allarme, e lo avete creato mentre cominciava un nuovo anno scolastico. A questa confusione, colleghi, hanno risposto i presidi, hanno risposto i genitori, le mamme, e non solo quelle che hanno bambini immunodepressi che non possono portare a scuola. E mentre il Paese rispondeva a questo stato di confusione e di allarme, la sensazione è che l'Assemblea, la maggioranza e il Governo fossero lontani, distanti, insensibili, quando non addirittura e peggio - voglio dirlo - presi da una sorta di furore ideologico. La sensazione, infatti, è che si sia ideologizzata una partita importante chiudendo volutamente gli occhi di fronte ai dati e alle posizioni espresse dalla comunità scientifica nazionale e internazionale, che ha fornito tutti i dati per inquadrare correttamente la situazione, sottolineando la necessità di una politica vaccinale senza incertezze. Si è scomodata anche l'Organizzazione mondiale della sanità, che ha richiamato tutti alla realtà e all'evidenza dei numeri. Altra questione, grande confusione e grande caos il milleproroghe ha prodotto sui fondi destinati alle periferie e, seppur apprezzando lo sforzo di chi oggi sostiene qui che i fondi alle periferie non saranno tolti fino al 2020, la realtà racconta un'altra storia: quella di tutte quelle città che restano fuori dai finanziamenti perché non avevano i progetti pronti. Non si tratta di una questione marginale né per la politica né per la società; non si tratta di una questione marginale se vogliamo ritessere quella trama sbagliata della comunità sociale e nazionale. Occuparsi delle periferie è e deve essere centrale in ogni politica di buon governo. Fratelli d'Italia, come forza responsabile, come opposizione patriottica - come ci piace definirci - che ha a cuore il destino del Paese, alla Camera e al Senato ha proposto molti emendamenti chiedendo alla maggioranza di convergere per correggere alcuni errori contenuti nel testo. Abbiamo apprezzato - lo sottolineo - l'accoglimento oggi del nostro ordine del giorno per un ritorno all'elezione diretta del Presidente della Provincia e dei consiglieri provinciali, ma, ciononostante, il 31 ottobre si terranno votazioni in alcune Province con un sistema elettorale sbagliato, cosiddetto Delrio. Vogliamo allora ribadire e richiamare l'attenzione di tutti e del Governo sull'urgenza di calendarizzare l'esame di un disegno di legge che concretizzi subito quanto contenuto nell'ordine del giorno approvato in merito. Ultima questione, ma non ultima in ordine di importanza, tra quelle che restano irrisolte, forse direi la più deludente, la più scottante - lo voglio sottolineare - è il mancato correttivo, il promesso superamento della legge sulla buona scuola, a proposito del vasto mondo degli insegnanti precari, le cui proteste non sono state ascoltate, le cui proposte non sono state accettate. Addirittura - dobbiamo ricordarlo, per essere sinceri con noi stessi e con il Paese - sulla pelle delle maestre si è consumata, oltre al danno, anche la beffa: quella di un voto prima espresso nella più totale confusione il 6 agosto scorso e poi cinicamente corretto dopo l'estate. Cari colleghi, se questo milleproroghe era, è e resta un banco di prova in cui gli annunci non contano, ma contano le decisioni, non si è dato un segnale di serietà; non si è dato un segnale di assunzione di responsabilità. Fratelli d'Italia, coerentemente, non può, quindi, che ribadire la sua contrarietà, come già espressa in prima lettura, considerando che le modifiche introdotte non sono state migliorative. Il voto contrario dei senatori di Fratelli d'Italia ha molte ragioni di merito, come ho cercato di esprimere in via di sintesi, e anche ragioni di metodo: abbiamo infatti posto - e lo rivendichiamo - una pregiudiziale di costituzionalità sul ricorso forzato alla decretazione d'urgenza. Presidente, in conclusione torno su quella sensazione dalla quale ero partita all'inizio di questo mio intervento. La sensazione è che questa maggioranza politica non decida, non faccia provvedimenti legislativi che non siano decreti-legge e non determini, né risolva, ma annunci e rinvii. Annunci e rinvii: questo decreto-legge ne è la prova provata. Noi del Gruppo Fratelli d'Italia, come forza politica che non è nella maggioranza, non vi diciamo banalmente un «ci aspettavamo di più», ma con sincerità, convinzione e determinazione vi diciamo che speravamo di più, per il Paese e l'interesse nazionale, che dev'essere sempre prevalente.
2018-09-20	LN	RomeoMassimiliano	Scendi dalla cattedra! ROMEO (L-SP-PSd'Az). ...che è quello che vogliamo portare avanti con il disegno di legge n. 770. Perdonatemi, ma sono anch'io un genitore e ho fatto vaccinare mio figlio oltre gli obblighi prescritti dalla legge Lorenzin, se proprio vogliamo andare fino in fondo. I principi di questo nostro disegno di legge sono chiari, perché l'obbligo vaccinale si mantiene nella nostra iniziativa di legislativa, solo che fuori dalla scuola si va solo in casi estremi. C'era quel vecchio detto di buon senso che diceva: solo in casi estremi, estremi rimedi. Prima di prevedere misure coercitive, infatti, occorre convincere, attraverso una campagna di informazione, di promozione e di ascolto
2018-09-20	PD	FedeliValeria	Analogo è il discorso per quanto riguarda l'alternanza scuola-lavoro, un'innovazione didattica. Ci sono stati limiti? Sì. Come sempre, quando si innova, bisogna accompagnare i processi di innovazione e di cambiamento.
2018-09-20	PD	FedeliValeria	Intanto vorrei far riflettere ancora una volta l'Assemblea su un dato che dovrebbe continuare a vederci insieme. Rinviare di un anno le scelte che il Parlamento ha fatto su temi che incrociano il diritto alla salute con il diritto all'istruzione e alla sua innovazione e qualità, è una scelta che genera non solo incertezza, ma anche sfiducia nelle istituzioni. Se c'è un passaggio che esiste negli altri Paesi è che ci sono cose di fondo, che riguardano tutte le parti politiche, perché riguardano tutta la società, che anche quando legittimamente si cambia Governo con le elezioni, si proseguono, si migliorano, si possono modificare, ma non si fanno saltare attraverso finte proroghe, spostandole in avanti di un anno. Mi permetto di dire, su tre argomenti, alcune cose che non sono ancora state dette in quest'Aula. La prima riguarda il tema dei vaccini, su cui sono ben intervenute le mie colleghe. Sapete però che quando abbiamo discusso sulla base dell'emergenza precedente, rispetto alla salute delle bambine e dei bambini, abbiamo fatto un lavoro straordinario anche successivamente, per coinvolgere dirigenti, docenti, genitori, comunità scientifica e anche gli enti locali e le Regioni. Ricordo il lavoro importante fatto insieme per attuare quel provvedimento, perché eravamo tutti uniti sulla scelta contenuta nel decreto Lorenzin, con il presidente Maroni e con il presidente Zaia, con cui abbiamo anche convenuto sulla circolare attuativa di quel decreto-legge, ad agosto dell'anno scorso. Abbiamo lavorato persino per avere un anticipo, che non era previsto dalla legge, con l'Autorità garante proprio su tutta la parte dell'anagrafe vaccinale, per non far pesare sui dirigenti scolastici e sulla scuola competenze che non sono ovviamente a carico loro. Ma su questo invece state dando un segnale davvero sbagliato. E vengo ad altre due deroghe, Presidente, riguardanti due questioni alle quali tengo particolarmente. In questo decreto-legge si dice di posticipare di un anno l'entrata in vigore di una norma che richiama la valutazione attraverso il test dell'Invalsi, che serve alle nostre ragazze e ai nostri ragazzi, non solo per avere una valutazione da inserire poi nel proprio curriculum su italiano, matematica e inglese, ma esattamente per proseguire gli studi o per rapportarsi con il mondo del lavoro. Le ragazze e i ragazzi hanno lavorato nell'anno precedente ed erano pronti a lavorare quest'anno. Così, dopo anni in cui abbiamo sperimentato, discutendo e adeguando tutto questo all'interno dei percorsi formativi, anche con il coinvolgimento dei docenti, degli studenti, dei genitori e dell'insieme della società, quale segnale diamo? Che non vale più. Sapete che cos'è che non vale? Il fatto che noi stiamo togliendo l'orgoglio alle nostre ragazze e ai nostri ragazzi, quando incontreranno i loro coetanei di ben 90 Paesi del mondo, che rappresentano l'80 per cento dell'economia globale che vive, di avere esattamente le stesse valutazioni, gli stessi strumenti e le stesse opportunità di qualità formativa. Ma perché?
2018-09-20	PD	MalpezziSimonaFlavia	Signor Presidente, c'è una grande preoccupazione fuori da quest'Aula. Noi possiamo discutere quanto vogliamo, ma la preoccupazione c'è. Ricordiamo le parole del presidente Conte, pronunciate quando questo Governo si è insediato, quando aveva dichiarato di voler essere l'avvocato degli italiani e dei cittadini e, quindi, difendere le istanze che i cittadini gli avrebbero rivolto. Noi rimaniamo basiti, perché alla Camera, durante le audizioni, alcuni cittadini medici hanno detto che il tipo di impostazione voluta dal Governo era grave e hanno chiesto al Governo un passo indietro. Cittadini presidi, dirigenti scolastici hanno chiesto con forza al Governo di non intervenire su quella materia che andava bene così com'era, perché altrimenti il caos nelle scuole sarebbe stato incalcolabile. Lo ha detto persino il cittadino professor Vittorio Demicheli, che è il Presidente della Commissione nazionale vaccini, incaricato dal ministro Grillo. Tutti hanno detto a questo Governo di rimanere fermi e di non intervenire su questa materia, perché la preoccupazione è alta e si mette a rischio la salute dei bambini. Esiste un vero pericolo. Diceva bene prima il collega Errani: siete un po' il Governo della propaganda, che non ha l'obiettivo di bene amministrare, ma di aumentare il proprio consenso. Allora, come lo si aumenta? Lo si aumenta con il sotterfugio, perché la posizione del Governo non l'abbiamo certo capita. Il Governo attua una proroga, poi una deroga, si nasconde dietro cavilli, ma non assume una decisione chiara, netta e forte. Non dice che è pro, non dice che è contro e poi che cosa veniamo a scoprire? Veniamo a scoprire, rispetto all'obbligo vaccinale, che i membri di questo Governo vaccinano i loro figli: li vaccina il ministro Grillo, li vaccina Alessandro Di Battista, li vaccina il presidente Conte, li vaccina il sottosegretario Buffagni, li vaccina anche quella senatrice che ha invitato i genitori a mandare i figli dai cugini a prendersi il morbillo. Li vaccinano, ma poi fanno la propaganda sulla pelle dei bambini degli altri, sulla pelle dei figli degli altri, sulla pelle di quei bambini che sono immunodepressi e non possono essere vaccinati e a cui non è consentita la libera scelta. In questo caso le scelte vanno a danno della salute dei più deboli. Allora sono scelte che non possono essere consentite. Lo sapete chi non si può vaccinare? Non si possono vaccinare quei bambini che si trovano in situazioni di salute molto difficili: i bambini che hanno delle neuropatologie molto gravi; i bambini che sono alimentati con il sondino; i bambini che respirano tramite la tracheotomia e i bambini che hanno malattie leucemiche. Che cosa fate voi a questi bambini? Dite loro che devono stare fuori da scuola. Oltre a quel diritto alla salute che hanno a rischio, mettete a rischio il loro diritto all'istruzione, perché li tenete fuori da scuola per forza, perché non ci può andare nessuno se gli altri non sono vaccinati, altrimenti il rischio della loro malattia, Presidente, diventa altissimo. È per questo che c'è preoccupazione. È per questo che vorremmo che questo voto venisse espresso con grande libertà e non dietro quella politica del consenso che il Governo sta provando a portare avanti a tutti i costi. Vede, Presidente, lo dico con grande rammarico: in Commissione abbiamo provato a discutere, ma abbiamo trovato sguardi abbassati. Nessuno dei membri del Governo, nessuno degli esponenti delle altre Commissioni è intervenuto sul tema: sguardo basso. Lo capiscono: possono solo vergognarsi.
2018-09-20	PD	RenziMatteo	Voi avete messo in discussione la scienza e la ricerca. Voi avete scelto anche nelle vostre dichiarazioni di fare i no vax con i figli degli altri, perché dite che voi vaccinate i figli, ma non vi preoccupate dei bambini più deboli, che non potranno andare a scuola in ragione delle vostre responsabilità. Io non so se ci rendiamo conto di che cosa enorme sia questa. Voglio ringraziare i colleghi delle opposizioni, in particolar modo del Partito Democratico per aver fatto un'opposizione dura, alla Camera con l'ostruzionismo e il lavoro notturno, al Senato con grande intervento multiplo in sede di Commissione. Però vi voglio dire - e voglio dire a me stesso per primo - che questa battaglia di civiltà, che il PD ha fatto bene a fare, non è una battaglia che tocca al PD, perché quella sui vaccini non è una battaglia come quella sul reddito di cittadinanza o sulla flat tax o sulla cosiddetta legge Fornero, che ci possono vedere legittimamente in dissenso; qui c'è la scienza contro la scaramanzia, la superstizione, l'ignoranza.
2018-09-25	FI	DamianiDario	Signor Presidente, mi consenta anzitutto un saluto alla scuola della mia Provincia. Colleghi senatori, troppe volte di recente abbiamo letto notizie di cronaca le cui vittime erano bambini di pochi anni, lasciati - ahimè - in auto e ritrovati purtroppo dopo una giornata lavorativa senza vita. Una tragedia unica, sicuramente agghiacciante anche per noi che abbiamo appreso, ascoltato o soltanto letto tali notizie. Immaginiamo cosa può essere stato per il genitore, la mamma, il papà o l'intera famiglia: un senso di colpa che ognuno di questi genitori e familiari si porterà avanti per tutta la vita. PRESIDENTE. Senatrice Ronzulli, non dubito delle sue qualità artistiche di fotografa; se può però esibirsi fuori dall'Aula le siamo tutti grati. Ci farà poi vedere il risultato. DAMIANI (FI-BP). Siamo oggi tutti consapevoli, come detto da numerosi colleghi, delle difficoltà della vita quotidiana: molte distrazioni, molti automatismi, molte situazioni schiaccianti che - ahimè - purtroppo fanno notevolmente abbassare durante la giornata la soglia di attenzione di ognuno di noi. È proprio quando si abbassa la soglia dell'attenzione che succedono queste tragedie. Ho sottoscritto assieme al mio Gruppo, con la senatrice Gallone come prima firmataria, una proposta di legge che va in questo senso, insieme a tutte le altre che sono state presentate. Tale misura concerne la modifica dell'articolo 172 del codice della strada e renderà obbligatoria l'istallazione di sensori luminosi o sonori sui veicoli che, nel momento in cui si spegne l'automobile o si chiudono le portiere, danno un segnale. Oggi le nostre automobili sono dotate di numerosi sistemi che ci aiutano tanto nella sicurezza stradale e anche questo può essere un sistema validissimo che può aiutare in tal senso. Cerchiamo allora di fare presto e di intervenire quanto prima con i decreti attuativi nello studio tecnico dei relativi dispositivi, prevedendo in tempi rapidi la possibilità, soprattutto in merito all'articolo 3, di sgravi fiscali in tal senso. Infatti dalle audizioni che si sono tenute e dalle ricerche che sono state fatte nel mercato è emerso che il sistema può costare qualche centinaio di euro. È pertanto necessario prevedere la possibilità per un tempo limitato - che può essere anche il tempo che abbiamo già previsto nella legge per la campagna pubblicitaria, quindi il triennio 2019-2021 - di sgravi fiscali, che non aiuteranno soltanto la sicurezza del veicolo e del bambino, perché, caro Presidente, con il disegno di legge al nostro esame, salvare la vita di un bambino significherà anche salvare la vita di un'intera famiglia.
2018-09-25	FdI	RuspandiniMassimo	Come ricordava qualcuno, salvare un bambino è come salvare il mondo. Questo nostro impegno per la ricerca di un dispositivo che va a salvare la vita merita la presenza di un leader nazionale come il nostro, che noi abbiamo la fortuna di avere qui nella nostra Aula. Ecco perché abbiamo seguito con grande attenzione il cammino di questa legge, verificandone progressivamente l' iter. Voglio ringraziare - come ricordava Isabella Rauti - tutti coloro che non hanno creato ostruzionismo, ma che hanno voluto guardare alla ratio di una legge di grandissima civiltà, che pone l'Italia all'avanguardia nella sicurezza stradale e nell'importanza che va assicurata alla vita umana. Era doveroso, per noi di Fratelli d'Italia, impedire il ripetersi di queste morti assurde e abbiamo voluto appunto batterci con tutte le nostre forze per la legge Meloni, perché chi dimentica - lo dobbiamo qui ricordare - spesso è vittima egli stesso di una società che pretende troppo da tutti. Non sempre dietro a questi drammi ci sono genitori negligenti, anzi quasi mai. Paradossalmente questa è una catastrofe che tocca proprio i genitori più responsabili, quelli che lavorano, quelli che tendono a fare mille cose. Il fenomeno della distrazione genitoriale purtroppo colpisce le società moderne in una misura molto superiore a quella che le cronache riportano. Si verificano molti più casi di quelli che noi oggi siamo qui a valutare, proprio perché molti - grazie a Dio - non terminano con questo tragico finale; ma comunque accadono. Il Gruppo Fratelli d'Italia non vuole assolutamente giudicare i genitori, ci mancherebbe altro. Vogliamo tuttavia ricordare quello che gli analisti di tutto il mondo industrializzato vogliono sottolineare, cioè che lo stress di questa società moderna genera fatali blackout nella mente e nella psiche di tanti di noi, di tante persone. È un offuscamento temporaneo spesso devastante, troppo fatale: fretta, stress, affaticamento mentale, assuefazione a una realtà che spesso tendiamo addirittura a respingere e che non riusciamo più a contenere. I bambini vengono dimenticati nei sedili posteriori delle nostre auto perché si ritiene di averli lasciati all'asilo, si ritiene di averli lasciati a casa, si ritiene di averli lasciati a scuola. E lo sbigottimento, quello che raccontano gli analisti, a fronte e subito dopo queste tragedie, si manifesta anche nell'incredulità del genitore: il genitore sembra incredulo, il suo cervello non reagisce. Non sempre dietro a questi episodi ci sono dei genitori negligenti. Pensate che negli Stati Uniti muore in media un bambino ogni dieci giorni; sono oltre 40 le vittime di questi agghiaccianti meccanismi mentali. In Italia abbiamo ricordato le nove vittime accertate, sette solo dal 2011: Pisa, Arezzo, Firenze, Piacenza, Perugia, Teramo. Tragedie che però si possono ripetere; drammi che richiedono la necessità di individuare delle soluzioni adeguate, la fretta di individuare soluzioni necessarie e indispensabili. Ecco perché la legge Meloni prevede l'obbligo, per tutti gli autoveicoli su cui viaggiano bimbi, di installare sui seggiolini appropriati dispositivi che, attraverso un segnale acustico-luminoso, avviseranno i genitori della presenza del bambino in auto, anche quando si spegne la macchina, così da evitare che vengano dimenticati dentro l'abitacolo. Dopo il via libera delle Commissioni trasporti di Camera e Senato, finalmente c'è questa bella giornata di politica, questa grande esperienza parlamentare che porta l'Italia a dotarsi di una legge che ci pone all'avanguardia nella prevenzione e anche nella civiltà. Questa è una grande vittoria. È motivo di grande orgoglio e responsabilità per tutti i Fratelli d'Italia. In conclusione, Presidente, questo iter virtuoso - non leggerò i meccanismi della legge - ci consente davvero di essere oggi qui a ricordare che la buona politica si fa se tutti quanti insieme riusciamo a individuare buoni propositi e delle priorità. E questa è una piccola grande priorità. La legge Meloni migliorerà l'Italia e salverà la vita di un bambino, e credo che ciò sia il massimo dell'azione politica cui un Gruppo parlamentare e un intero Parlamento possano aspirare.
2018-09-25	FdI	RuspandiniMassimo	Gentile Presidente, onorevoli colleghi, la notizia della morte di bambini dimenticati in auto desta sempre sconcerto e incredulità nell'opinione pubblica, ma purtroppo non rappresenta una novità. In quest'Aula non possiamo rimanere indifferenti di fronte a casi drammatici come quelli che abbiamo conosciuto e dobbiamo attivarci a tutela di questi innocenti, ma anche dei loro genitori e dei loro cari, evidentemente stressati dai ritmi incalzanti di una società, quella odierna, che logora la vita quotidiana e vittime di un meccanismo di blackout inspiegabile nella memoria. Le motivazioni sono di solito la fretta, lo stress e l'affaticamento mentale, che affliggono gli adulti di ogni genere ed estrazione sociale nelle società contemporanee, per cui i bimbi vengono dimenticati perché si pensa di averli lasciati a scuola, dai nonni oppure a casa. La tecnologia ci permette ormai di ovviare a questi crudeli scherzi della psiche, offrendo soluzioni in grado di prevenire e ovviare ai pericoli derivanti dai ritmi intensi della vita quotidiana. L'Italia, già in prima linea in materia di sicurezza stradale, nel momento in cui il provvedimento che stiamo esaminando sarà approvato sarà all'avanguardia anche per la tutela della vita dei nostri figli. Questo provvedimento dà infatti attenzione ai più piccoli ed è volto a scongiurare i tanti casi di morti assurde. Solo per fare l'esempio degli Stati Uniti, qui muore nell'abitacolo dell'auto di famiglia un bambino ogni dieci giorni, con una media di 37 vittime l'anno. Sono dati agghiaccianti, che devono imporre una riflessione. Negli ultimi anni troppi i tragici eventi che, anche in Italia, hanno riempito le cronache e sconvolto l'opinione pubblica. Dal 2011 ad oggi si sono verificate ben sette tragedie, troppe, che vanno sicuramente evitate. La proposta di legge che oggi discutiamo in quest'Aula vuole parlare alle famiglie, dare risposte, partire da quelle tragedie affinché non ve ne siano altre. A tal fine, l'articolo 1 apporta modifiche all'articolo 172 del codice della strada in materia di uso delle cinture di sicurezza e dei sistemi di ritenuta per bambini, prevedendo che, quando si trasporta un bambino di età inferiore ai quattro anni, assicurato al sedile mediante il sistema di ritenuta, si ha l'obbligo di utilizzare un apposito dispositivo di allarme, rispondente a determinate specifiche tecniche, volto a prevenire l'abbandono del bambino. Le caratteristiche tecnico-costruttive e funzionali del dispositivo di allarme saranno individuate entro sessanta giorni dalla data di entrata in vigore della presente legge, tramite decreto del Ministero delle infrastrutture e dei trasporti. PRESIDENTE. Ha facoltà di parlare il relatore, senatore Dessi'.
2018-09-26	FI	FerroMassimo	Le percezioni sono altra cosa. FERRO (FI-BP). Venendo ai numeri di sintesi, le entrate ammontano a quasi 800 miliardi di euro, mentre le uscite arrivano a 839, di cui 774 di spese correnti: un 45 per cento del PIL del nostro Paese. Già questi due dati danno la stura ad alcune considerazioni generali. È vero, l'indebitamente netto del nostro Paese diminuisce nel quadriennio 2014-2017, passando dal 3 per cento al 2,3 per cento del PIL. L'ultimo dato importante è la drastica riduzione degli oneri sul debito, scesi a 65 miliardi e mezzo (erano 74 nel 2014): sono i minori interessi passivi che paghiamo per effetto della politica monetaria della Banca centrale europea. Questi sono i dati di sintesi. Come Gruppo Forza Italia rileviamo, però, alcune criticità, sia in relazione al rendiconto, sia in relazione all'assestamento. Questo Governo, che è stato definito «del cambiamento», non ha, a oggi, adottato alcun provvedimento che aiuti realmente l'economia italiana a rialzarsi. Gli scenari macroeconomici sono in rapido peggioramento: chi sta male, sta sempre peggio, chi sta bene sta sempre meglio. Pertanto servono interventi urgenti, di programmazione economica precisa, con una chiara e netta inversione di tendenza che a oggi non notiamo. Serve che il Governo annunci una strategia credibile per ridare fiducia agli investitori, per lo più stranieri, e speranza agli italiani. Ad oggi solo annunci roboanti, più per i titoli dei giornali e per i social network, con risultati sempre peggiori: lo testimonia il dato dello spread. Qualche piccolo segnale positivo c'è, peraltro, in questi due documenti che siamo oggi chiamati ad analizzare e approvare: c'è un miglioramento rispetto alle previsioni iniziali e al livello di debito che caratterizza la situazione economica del nostro Paese. Abbiamo però l'esigenza fondamentale di ricondurre il debito su un sentiero di sostenibilità sicura e certa e recuperare la crescita in termini di PIL. Qualcosa non ha funzionato: gli investimenti pubblici non hanno funzionato come ci si aspettava e il loro impatto non è per niente significativo. I tagli alla spesa pubblica devono attenzionarci, perché il rischio è quello di uno scadimento sempre maggiore nei servizi. Mi riferisco ai servizi che sono a più diretto contatto dei cittadini, quelli che i cittadini vivono sulla loro pelle: la sanità, le scuole, i trasporti pubblici, la cultura e la ricerca. Serve, in poche parole, un efficientamento della gestione delle risorse, reso ancora più urgente e necessario dalla paventata compressione delle spese. È una compressione che comporta un sempre maggiore scadimento nella politica dei servizi, specialmente nei Comuni e piccoli Comuni, che oggigiorno rappresentano l'asse portante del nostro Stato. Parlate anche voi (qui non è questione di destra, sinistra, bianchi, rossi o verdi) delle difficoltà che hanno gli amministratori locali ad andare avanti, gli oltre 8.000 sindaci presenti sul territorio. Serve una chiara e netta inversione di tendenza. Un dato che nessuno dei colleghi che mi ha preceduto ha citato lo rileva la Corte dei conti, che rappresenta per il bilancio dello Stato quello che una società di revisione o il collegio sindacale rappresentano nelle società per azioni. Rileva la Corte dei conti: attenzione, c'è un invecchiamento della pubblica amministrazione che mal si allinea con l'esigenza di innovazione e cambiamento che la pubblica amministrazione in quanto tale deve avere. Notiamo questo specialmente nel mondo della scuola, dove c'è disaffezione. Li sentirete anche voi quei dipendenti pubblici che tra di loro non parlano di problemi attinenti il loro lavoro, ma non fanno che ripetere: «Fornero sì», «Fornero no»; «pensione sì», «pensione no». Non c'è un attaccamento, ma una disaffezione (specialmente nella scuola) molto pericolosa, per cui si impone una qualità nella riduzione della spesa. Questa fase di votazione sul bilancio e sull'assestamento apre la fase importante della sessione di bilancio vera e propria. Aspettiamo domani le indicazioni del ministro Tria, il quale rappresenta per noi un'ancora di salvezza, una persona equilibrata e saggia che ci permette di interloquire alla pari a livello europeo. Spero che manderemo sempre lui in giro per l'Europa e non qualcun altro, altrimenti rischiamo di creare situazioni molto pericolose. Questo dato sul rendiconto non è un aspetto - come diceva il relatore sull'assestamento - puramente formale; è un atto che ha un significato anche di tipo politico, perché da qui partono le considerazioni da adottare nell'ambito della politica di bilancio che dobbiamo approvare. Nella relazione della Corte dei conti al rendiconto 2017 viene indicato che c'è la necessità di effettuare scelte molto caute e interventi di politica economica di tipo selettivo. Termino, Presidente, chiedendo al Governo uno sforzo: passare dai proclami a dati economici oggettivi, che permettano alle nostre imprese e ai nostri settori industriali di competere in un momento assai delicato. Ce lo chiede il Paese, ce lo chiede l'opinione pubblica e ce lo chiedono i nostri cittadini.
2018-09-26	LN	RivoltaErica	Non dimentichiamolo mai. È stata una riforma che ha devastato la nostra rete mutualistica locale e non ha scalfito certamente il sistema dei prestiti alle grandi SpA o alle mega holding multinazionali. Tra l'altro, dai dati emersi, al contrario delle previsioni iniziali, le operazioni che hanno coinvolto le banche in difficoltà hanno causato, nel 2017, effetti anche sull'indebitamento netto, per un totale di circa 6,3 miliardi di euro (1,6 miliardi di euro causati dalle operazioni relative al Monte dei Paschi di Siena e circa 4,8 miliardi di euro derivanti dalle operazioni sulle banche venete). Ma anche la Corte dei conti - come ha ricordato qualche collega prima - nel referto al Parlamento sul rendiconto 2017, ha evidenziato delle anomalie e delle incongruenze nella contabilità delle amministrazioni. Ha infatti confermato rilievi critici già emersi negli scorsi esercizi, a causa di diversi fattori: prima di tutto l'esistenza di incongruenze contabili all'interno dello stesso rendiconto delle entrate, essendo stati riportati, aggregati in ordine di importo per titoli, per tipologia e per capitoli, i riaccertamenti e le insussistenze effettuati; in secondo luogo, per la mancata evidenziazione delle riscossioni in conto residui operate nell'esercizio di riferimento, che si trovano invece cumulate con quelle operate in esercizi precedenti e rimaste da versare, incidendo negativamente sulla trasparenza di bilancio. Infine, si è evidenziato, a livello di unità elementare di bilancio, un cospicuo numero di capitoli e articoli per i quali gli accertamenti sono inferiori alle previsioni, sia iniziali che definitive, tanto per la competenza che per la cassa. Questa è l'eredità che ci ha lasciato il precedente Governo, alla quale abbiamo cercato di dare un'iniziale ma significativa risposta all'interno del tanto contestato milleproroghe. Prima di tutto, sulle banche abbiamo emanato norme di attuazione per il fondo di ristoro finanziario, per rendere effettive le norme messe in atto. A tutela dei risparmiatori, abbiamo accelerato sul tema dei rimborsi, per far sì che i risparmiatori possano avanzare istanza alla Consob per ottenere immediatamente l'erogazione dell'importo liquidato, nella misura del 30 per cento e con il limite massimo di 100.000 euro. Un secondo intervento di carattere sistemico riguarda il credito cooperativo: abbiamo cercato di limitare la precedente riforma, per far sì che le piccole realtà mutualistiche locali non finiscano fagocitate dalla capogruppo, per tutelarle dal rischio di trasformarle in una mega SpA, esposta alla possibilità di scalate, anche estere. Ma passiamo ora al tema della pressione fiscale. Nel DEF si leggeva che la pressione fiscale, passando dal 42,7 al 42,5, si è ridotta di 0,2 punti percentuali (l'hanno detto in molti). Si tratta di una flessione che riflette l'andamento delle imposte dirette in conto capitale, che sono diminuite in valore assoluto per i minori incassi della voluntary disclosure, dopo quelli già registrati nel 2016. Però, anche se il collega Misiani ha detto che c'è stata crescita, l'Italia rimane ancora ultima per crescita tra i Paesi fondatori dell'Unione europea e comunque fanalino di coda anche nel blocco dei Paesi orientali, perché rimaniamo in presenza di una pressione fiscale ancora troppo alta, se si vuole davvero rilanciare il Paese. E comunque le imprese italiane sono quelle che versano più soldi nelle casse dello Stato, mentre le famiglie subiscono una pressione fiscale opprimente e non possono usufruire degli stessi servizi dei cittadini di altri Paesi del Nord Europa. Sono state fatte molte illazioni su quello che succederà nei prossimi giorni, a partire dalla Nota di aggiornamento al DEF e poi dalla manovra. Noi abbiamo in mente un altro modo per far ripartire il Paese: certamente cominciare a inserire e ad applicare la flat tax. È evidente - ed è stato detto da molti - che non tutto quello che è scritto nel contratto di Governo potrà essere nella prossima legge di stabilità, perché non siamo alla scuola di magia e stregoneria di Hogwarts, ma siamo in un Parlamento, di fronte a un Governo che deve presentare dei programmi che possano avere un equilibrio e una fattibilità. Noi siamo consapevoli che questo Paese ha bisogno di ripartire; gli imprenditori e le famiglie ci hanno dato fiducia, il 4 marzo, perché ritengono che noi si sia credibili. Gli imprenditori hanno voglia di ricominciare a rischiare, a riprendere, e con meno tasse. Non è vero che si avvantaggeranno i più ricchi: conosco decine di imprenditori a tutti i livelli pronti a rischiare tutto per la propria impresa, proprio per l'animo che hanno di imprenditori; felici di poter assumere, di espandersi, di esportare, di produrre, di studiare nuovi brevetti. Questo è il tessuto delle nostre imprenditorie, delle nostre industrie
2018-09-26	M5S	PellegriniMarco	Signor Presidente, colleghi e colleghe senatori, rappresentanti del Governo, quest'Aula oggi esprimerà il proprio voto sul rendiconto del 2017 e sull'assestamento per il 2018. Sono provvedimenti tra loro connessi, in quanto il rendiconto generale dello Stato è lo strumento attraverso il quale il Governo rende noto al Parlamento i risultati della gestione di bilancio a metà esercizio, mentre l'assestamento ha lo scopo di aggiornare, sempre a metà esercizio, gli stanziamenti del bilancio, anche sulla scorta della consistenza dei residui attivi e passivi accertati in sede di rendiconto. Ci stiamo occupando, quindi, della legge di bilancio per il 2018 che ereditiamo dal precedente Esecutivo e dalla precedente legislatura e che, con ogni evidenza, è il prodotto di visioni politiche ed economiche antitetiche a quelle del MoVimento 5 Stelle. Mai abbiamo condiviso quelle scelte di politica economica, perché non avevano come obiettivo i cittadini, le famiglie e i loro bisogni, né mettevano al centro dell'attenzione e dell'azione politica i giovani, le categorie deboli o svantaggiate, ma obbedivano a formule e assunti che poi si sono rivelati sbagliati, come molti avevano previsto. In questi anni politiche siffatte hanno rovinato letteralmente la vita a tanti italiani e - ironia della sorte, mi si consenta di dire amara ironia della sorte - non hanno risolto o avviato a soluzione alcuno dei problemi che affliggono da anni il nostro Paese. Ma tutto questo per noi è il passato. In questi giorni stiamo lavorando per offrire al Paese un reale cambiamento, un radicale cambio di passo. Nelle prossime settimane presenteremo la nostra legge di bilancio, che conterrà misure che riteniamo indispensabili per il Paese e grazie alle quali consentiremo a tanti nostri connazionali, specie a quelli che hanno sofferto in maggior misura in questi anni, la possibilità di una vita migliore, la possibilità di trovare un lavoro dignitoso, la possibilità di sposarsi, di fare figli e di accedere a una sanità e a una scuola di qualità per tutti. Vogliamo offrire loro la voglia di guardare al futuro con fiducia e lo faremo approvando i provvedimenti e le riforme che abbiamo promesso in campagna elettorale e che consentiranno al Paese di crescere in modo sostenibile, di svilupparsi e essere più giusto, più equo e più solidale. In definitiva, approveremo norme nelle materie che costituiscono i punti cardine del contratto di Governo, che questo Gruppo parlamentare sostiene e supporta con convinzione e determinazione. Cambieremo le politiche di ottusa austerità di questi ultimi anni; politiche dissennate che hanno causato un significativo peggioramento delle condizioni di vita di tantissimi cittadini, senza peraltro portare miglioramenti nei conti pubblici, atteso che sono aumentati sia il debito pubblico, sia il rapporto debito-PIL, e, da ultimo, sono peggiorati i dati di cassa, come evidenziati dai dossier che sono allegati ai provvedimenti di cui ci stiamo occupando: da questi emerge un peggioramento sia del saldo netto finanziare, sia del ricorso al mercato e, infine, del conto generale del patrimonio. Purtroppo sono numeri: basta leggerli. Cambieremo queste politiche, ma - si badi bene - non abbiamo in programma di sperperare risorse, di fare assistenzialismo e di erogare contributi a pioggia. Al contrario, vogliamo eliminare gli sprechi e le enormi spese improduttive. Vogliamo rendere la spesa efficiente e intelligente, capace di avere un impatto positivo e moltiplicatore sull'economia. Tra qualche settimana, quindi, sarà nota la nostra legge di bilancio, che finalmente tornerà a guardare ai bisogni reali dei cittadini e che tratterà i tre temi fondamentali del contratto di Governo: il reddito di cittadinanza, le pensioni e la riduzione della pressione fiscale. Il reddito di cittadinanza ridarà dignità ai tanti italiani che sono senza lavoro e non riescono a trovarlo, perché non c'è offerta o perché non sono formati per professioni richieste in questo momento dal mercato. Questa misura sarà rivolta a coloro che si trovano sotto la soglia di povertà, che purtroppo sono tantissimi nel nostro Paese: circa 9 milioni, di cui 4 milioni in povertà assoluta. Questi numeri sono agghiaccianti e nessun uomo o donna della nostra Repubblica dovrebbe poter accettare come evento fatale e ineludibile. I poveri o quasi poveri che sono aumentati vertiginosamente in questi anni di austerità e i conti falsamente in ordine, certificando in tal modo il fallimento totale di queste politiche che hanno avuto come conseguenza il trasferimento di risorse da chi ha meno a chi ha di più: i poveri sono sempre più poveri e i ricchi sempre più ricchi. Il reddito di cittadinanza aiuterà tantissimi cittadini a riacquisire dignità e libertà perché, come diceva il presidente Sandro Pertini, «La libertà senza la giustizia sociale non è che è una conquista fragile, che si risolve per molti nella libertà di morire di fame».
2018-09-26	M5S	PellegriniMarco	Visto che parte della mia famiglia proviene da Cerignola, da bambino sono stato in quei posti e ho visto foto di Di Vittorio quanto e forse più di voi. Quest'ultimo era un bracciante agricolo, poi sindacalista e parlamentare. Un grande uomo che a causa delle misere condizioni della sua famiglia, non aveva passato molto tempo tra i banchi di scuola, ma che per tutta la vita - prima da sindacalista e poi qui in Parlamento - si è battuto per i lavoratori, per gli ultimi e per gli indifesi. Era un'altra epoca, un periodo in cui occuparsi dei poveri era un vanto, non come oggi. E nessuno, a quei tempi, si sarebbe mai permesso di chiedergli conto di una mancata laurea per sminuire le sue proposte politiche, come invece fate voi oggi.
2018-09-26	PD	MisianiAntonio	e diventano 34 miliardi di tasse in meno, considerando il bonus di 80 euro per quello che è: una minore entrata IRPEF. Nonostante quel taglio delle tasse, il deficit si è ridotto in questo Paese dal 2,9 al 2,4 per cento, che diventa 2 per cento tenendo conto degli interventi straordinari per il risparmio. Certo, c'è stato il calo dei tassi di interesse che ha aiutato molto, ma il grosso di questo risultato, il fatto che il deficit si sia ridotto nonostante il taglio della pressione fiscale, deriva dalla revisione della spesa pubblica. Sottolineo che si tratta di revisione della spesa pubblica (diminuita di 1,5 punti di PIL), che si è concentrata non sulle prestazioni sociali, ma sui redditi da lavoro dipendente, sui consumi intermedi, sulle altre voci di spesa corrente. In questi anni, infatti, la spesa complessivamente è diminuita, ma noi abbiamo stanziato più soldi sulla scuola, sulle politiche sociali e abbiamo saputo distinguere la spesa che andava tagliata da quella che andava rafforzata. È questa politica che ci ha permesso di ridurre lo spread, che era 270 punti all'inizio della passata legislatura, ed è sceso a 131 punti il giorno prima delle elezioni, permettendoci di negoziare in Europa spazi di flessibilità. Ora tocca a voi. Avete vinto le elezioni, siete al Governo. Finalmente nei prossimi giorni dovrete scoprire le carte sulla manovra di bilancio e speriamo - me lo lasci dire, signor Presidente - di non dover attendere come stiamo attendendo il cosiddetto decreto-legge Genova e altri provvedimenti che il Governo ha annunciato, ma che non sono nemmeno arrivati al Quirinale.
2018-09-27	PD	FaraoneDavide	10.000 bimbi che avrebbero il diritto di andare a scuola senza rischiare la vita non potranno farlo a causa dell'ignoranza e dell'egoismo di chi non vaccina e di un Governo che gli strizza l'occhio.
2018-10-11	LN	RivoltaErica	Dobbiamo dare risposte alla disoccupazione giovanile. Un'ultima battuta sulla scuola. Io sono anche assessore all'istruzione e in questo periodo giro per le classi, ascolto professori e non ho trovato professori che mi hanno magnificato gli effetti del provvedimento sulla Buona scuola.
2018-10-11	PD	BellanovaTeresa	Svuotate il reddito di inclusione (REI), la formazione 4.0 e l'alternanza scuola-lavoro per finanziare la vostra propaganda.
2018-10-11	PD	MalpezziSimonaFlavia	Avete detto che avreste organizzato il « team mani di forbice». Avete iniziato dalla scuola e, quindi, vi crediamo. Non tagliate solo sugli studenti; tagliate sui docenti perché nel vostro DEF togliete 300 milioni dagli stipendi degli insegnanti.
2018-10-11	PD	MalpezziSimonaFlavia	Colleghi del MoVimento 5 Stelle, avevate o no detto che avreste investito nella scuola 15 miliardi? Dov'è quella tabella? Siete in ritardo sulla tabella di marcia o c'è qualcosa che non torna?
2018-10-11	PD	MalpezziSimonaFlavia	La scuola per ora la utilizzate solo come un bancomat e tagliate. Non lo dicono le vostre parole in libertà, ma i numeri che avete allegato alle tabelle del DEF. Per fare cassa avete tagliato sulle ore di alternanza scuola-lavoro. Avete tagliato i fondi! Potevate tagliare le ore - saremmo stati contrari comunque - ma perché avete tagliato i fondi sull'alternanza scuola-lavoro? Poi ci venite a dire che per una persona che manderete in pensione un'altra la assumerete? Le aziende vogliono le competenze, che si acquisiscono attraverso l'alternanza scuola-lavoro, che è il primo strumento per l'acquisizione delle competenze trasversali.
2018-10-11	PD	MalpezziSimonaFlavia	Molti di quelli che vi hanno votato forse pensavano che, visto che vi siete presentati come tali, aveste a cuore proprio il loro futuro. In realtà, dei futuristi - e quindi della visione del futuro - avete solamente le parole in libertà: le loro parole in libertà, però, creavano e portavano arte, mentre le vostre creano disastri. Per fortuna, alle parole in libertà che ci somministrate quotidianamente con i vostri monologhi via social possiamo contrapporre la ragione, forse un po' fredda, dei numeri. E questa Nota di aggiornamento al DEF che avete esaltato e incensato nelle Commissioni e che avete persino festeggiato su un balcone come manovra del popolo, noi abbiamo capito che l'avete fatta perché l'avrebbe pagata il popolo e, soprattutto, quelli che continuate a non difendere, ossia i giovani. Andiamo a vedere perché non difendete i giovani, tramite la certezza dei numeri. Voi che volete coniugare tutto all'indicativo futuro, ma che poi, con i vostri «faremo», «diremo» e «prometteremo», non realizzate niente, tre cose certe le avete già dette, grazie ai numeri che avete presentato all'interno della Nota di aggiornamento al DEF: in primo luogo, ci sono zero investimenti nel sapere, il che significa zero investimenti in cultura, università, ricerca e scuola; in secondo luogo, ci sono zero investimenti veri nel lavoro
2018-10-11	PD	MalpezziSimonaFlavia	Non avete messo un euro sul rinnovo dei contratti. I brutti e i cattivi del Partito Democratico hanno messo 14 miliardi sulla scuola. Noi non accettiamo più lezioni da nessuno e, tantomeno, da voi, che siete - ve la leggo perché la citazione chiaramente non è mia - «l'esempio più fulgido di come i rivoluzionari più radicali diventano conservatori il giorno dopo la rivoluzione».
2018-10-11	PD	MalpezziSimonaFlavia	Signor Presidente, rappresentanti del Governo, vengo dal mondo della scuola, dove insegnavo letteratura e il futurismo mi piaceva tantissimo. E piaceva anche ai miei studenti, perché comprenderete che artisti che si presentano come in grado di scardinare il sapere costituito e di parlare d'innovazione e futuro chiaramente toccano i cuori, scaldano gli animi e regalano un sogno.
2018-10-11	PD	MancaDaniele	Colleghi, i numeri restano; le chiacchiere spariscono. Dal 2008 al 2013 abbiamo perso 9,4 punti del PIL; dal 2014 al 2017 ne abbiamo recuperati 3,7: sono elementi strutturali che non possono essere cancellati dalla propaganda. Qui si compie un'inversione pericolosa, insidiosa. Si spinge l'Italia, per la prima volta, in un quadro macroeconomico di cui questo provvedimento non tiene conto, completamente estraneo dal quadro macroeconomico che sta sopra di noi. Si mette, cioè, l'Italia su un ottovolante, mettendo a rischio la stabilità, la credibilità e la fiducia. Per di più, all'interno di quest'Assemblea, assistiamo anche a una strumentale, insostenibile contrapposizione tra il popolo e il mercato, tra la società e l'economia, tra il pubblico e il privato; un'apertura di un conflitto innaturale, privo dei valori di riferimento, perché per migliorare le condizioni di vita dei cittadini, per contrastare la povertà, la strada maestra resta il sostegno al lavoro, alla crescita, allo sviluppo. Al contrario, questa è una manovra che configura un perimetro totalmente orientato a forme di sussidi, di assistenza, negando il futuro e contrapponendo il popolo al mercato, quando sappiamo bene che per migliorare le condizioni di vita dei cittadini occorre vivere all'interno di una comunità; occorre garantire lavoro, e il lavoro lo si garantisce attraverso gli investimenti. E dunque contrapporre il popolo al mercato è una follia e un errore grave, perché manca una visione di futuro. Un Paese che vuole guardare al futuro, infatti, per prima cosa compie un investimento strutturale in formazione, scuola e salute
2018-10-11	PD	MisianiAntonio	Signor Presidente, la manovra triennale è coperta per il 70 per cento da deficit. Il deficit non è un tabù di per sé, dipende se è sostenibile e da come viene utilizzato. Le manovre dei Governi Renzi e Gentiloni Silveri sono state espansive e hanno aiutato l'Italia ad uscire dalla recessione, a creare posti di lavoro e rimettersi in piedi. Il deficit della vostra manovra è invece non sostenibile. Quello che scrivete nella manovra - il 2,4, il 2,1 e l'1,8 per cento - sarà molto di più, perché le previsioni sono ottimistiche e non farete mai le privatizzazioni che avete scritto nella Nota di aggiornamento. Sapete quanto valgono gli «zero virgola», di cui parla il vice premier Salvini? Nel 2021, al termine del triennio, il debito pubblico sarà più alto di 110 miliardi di quello che avremo a fine del 2018: 110 miliardi caricati sulle generazioni future, 110 miliardi di debito in più che mettono a rischio i risparmi delle famiglie italiane. È un film già visto negli anni Ottanta, che non ha un lieto fine, cari colleghi, perché il conto di quel film lo stiamo pagando ancora oggi e dovremmo evitare di ripetere gli errori del passato. Vi proclamate il Governo del cambiamento, avete parlato anche in quest'Aula di discontinuità, di Terza Repubblica, ma qui di essa non c'è traccia: stiamo tornando nella peggiore stagione della Prima Repubblica del Paese. Tutto questo deficit, secondo quello che scrivete, dovrebbe servire a riattivare la crescita ma, in realtà, va quasi tutto nella parte corrente: lo stop all'aumento dell'IVA che, peraltro, si ferma nel 2019; quota 100 per le pensioni e non si capisce se sia temporanea, come detto dal ministro Tria o permanente; il reddito di cittadinanza che parte con buone intenzioni e rischia di replicare il peggiore assistenzialismo di Stato. Poi ci sono gli investimenti, naturalmente, di cui ha parlato anche il sottosegretario Garavaglia. Peccato che rimangano le briciole per gli investimenti, perché le risorse per gli investimenti sono meno del 15 per cento della manovra triennale. Per il resto: tagli alla scuola, zero per l'università, zero per la ricerca, zero per il Mezzogiorno e nulla per il futuro di questo Paese.
2018-10-16	FI	AimiEnrico	Ma prima gli italiani, ora che abbiamo visto la manovra per il 2019, lo diciamo noi. Gli asili nido non ci sono e le scuole materne scaricano parte degli oneri sulle famiglie. Questi sono i primi interventi che avrebbe dovuto mettere in campo un Governo serio e sbatterli in faccia all'Europa. Un Esecutivo che avesse voluto avere il plauso dell'Europa, ma prima ancora degli italiani avrebbe dovuto dire: stiamo lavorando per ridare soldi ai Comuni italiani affinché le famiglie non debbano pagare nulla fino alla scuola dell'obbligo. Invece, viene ora introdotto il reddito di cittadinanza, una misura che si muove nell'alveo di un assistenzialismo che noi giudichiamo pericoloso per un Paese che, al contrario, avrebbe necessità di lavoro, aiuto alle imprese e alla produzione nazionale.
2018-10-16	FI	RizzottiMaria	Si è parlato della scuola, senatrice Fedeli. Sarebbe bene, senza inventarsi cose nuove, potenziare la settimana rosa contro la violenza che, per un protocollo d'intesa, i ministri Carfagna e Gelmini fecero, prevedendo che una settimana all'anno, in tutte le scuole dalle primarie alle superiori, si parlasse di tale tema. Ebbene, sono passati quasi dieci anni.
2018-10-16	PD	GinettiNadia	Signor Presidente, intervengo per dichiarare il nostro voto favorevole all'articolo 2 della proposta al nostro esame, che attribuisce alla Commissione compiti e obiettivi, a partire dal proseguimento di quelle indagini sulla reale dimensione e sulle cause del femminicidio avviate nella scorsa legislatura dalla prima Commissione d'inchiesta sul femminicidio. I dati raccolti da quella Commissione, i dati forniti dalle procure, dalle Forze di polizia, ma anche le oltre quattrocento sentenze analizzate - emesse dal 2012 al 2016 - confermano un dato: le donne, per oltre il 75 per cento dei casi, continuano a morire per mano di uomini in un ambito familiare, nell'ambito che avrebbe dovuto proteggerle maggiormente. Ciò su cui non è stato possibile stilare una precisa statistica nella scorsa legislatura è sul movente: rapporti malati di gelosie ossessive e ossessive sottomissioni, anche per motivi economici. Troppi i casi di assoluzione anche per infermità mentale (oltre il 53 per cento delle assoluzioni), mentre le pene inflitte, per oltre vent'anni, non hanno svolto alcuna funzione deterrente, e le donne continuano a morire per mano degli uomini. Uno dei compiti della Commissione sarà allora quello di andare ad indagare sulle cause, intanto dando la possibilità a queste donne di avere dei luoghi dove denunciare violenze e maltrattamento: centri antiviolenza, Pronto soccorso, Forze dell'ordine, purché con personale prontamente formato ad accogliere e riconoscere i rischi. Le donne, infatti, spesso non denunciano e fanno apparire anche incomprensibili i dati italiani rispetto a quelli del resto dell'Europa. Un problema culturale, dunque, che coinvolge indiscutibilmente l'educazione al rispetto, al rispetto degli altri, al riconoscimento della parità dei diritti e dei doveri nella diversità dei ruoli e dei compiti svolti, della complessità e difficoltà per le donne nel conciliare lavoro e cura familiare, non ancora in condizioni di parità. Molto è stato fatto nella scorsa legislatura: l'introduzione della fattispecie di violenza assistita, la remissione della querela solo in fase processuale, le intercettazioni per stalking, il gratuito patrocinio delle vittime. Quindi sarà compito di questa Commissione riservare attenzione agli effetti e al monitoraggio della vigente normativa, anche in confronto con le normative europee. Ma mi lasci dire, signor Presidente, che sarà molto importante anche che questa Commissione si occupi della valutazione dell'impatto che le nuove proposte di modifica dell'ordinamento possono produrre, perché la violenza domestica, che spesso precede e annuncia l'omicidio, venga presa in carico dei tribunali al momento della separazione e del divorzio, a tutela della parte offesa, ma soprattutto a tutela e nell'interesse dei figli, per le quali nessuna forma di mediazione obbligatoria può essere invocata, come statuito nella Convenzione di Istanbul. Ogni mediazione che escluda la valutazione del giudice non potrà, a nostro parere, porsi a soluzione. Rischiamo di arretrare rispetto a conquiste recenti e rispetto al principio stesso di uguaglianza, conquistato con fatica e forse mai ancora completamente attuato; un'uguaglianza che noi chiediamo venga esercitata in coppia, nel matrimonio, tra i coniugi, ancor prima che nel divorzio. Concludo, signor Presidente, sottolineando che affermare la cultura del rispetto è espressione di progresso civile cui deve concorrere la scuola, lo sport ma anche il linguaggio comune. È sicuramente compito del legislatore lavorare in questa direzione. Per questo noi votiamo a favore dell'articolo 2.
2018-10-17	FI	FlorisEmilio	Non esiste un premio a essere isole. I 7 milioni di isolani non hanno alcun vantaggio evidente, ancor meno i 400.000 abitanti che vivono nelle isole minori in Italia. Manca la continuità territoriale, mancano le economie su scala che si possono realizzare per qualsiasi servizio erogabile sul continente. Mancano i servizi pubblici, spesso inadeguati, e spesso anche la possibilità di fare i turni nei presidi sanitari delle isole più piccole. Tutto è misurato al numero minimo di residenti, che è quello del periodo invernale e non ai periodi di massimo afflusso. Quindi, la vita normale dei residenti è misurata su parametri diversi da quelli dei cittadini italiani. Oltre a questo, va affermato che, nonostante la legge individui bene - elencandoli - i settori maggiormente penalizzati, non individua le strade e le risorse necessarie a risolvere il problema, quindi con riferimento alla sanità, alla scuola, al dissesto idrogeologico: tutto viene fatto utilizzando le risorse umane, finanziarie e strumentali già a disposizione o comunque compatibilmente con le risorse disponibili a legislazione vigente.
2018-10-17	FI	GasparriMaurizio	Signor Presidente, colgo l'occasione della dichiarazione di voto sull'articolo 5, perché su di esso erano stati presentati degli emendamenti che prima il relatore ha menzionato, dando un parere contrario anche alla luce del parere espresso dalla Commissione bilancio. Il problema è che sul presente disegno di legge (a cui noi guardiamo con favore e simpatia, perché, come hanno detto i colleghi in sede di discussione generale, apre una strada verso una maggiore attenzione alle isole minori) c'è una vicenda risalente alla legislatura precedente, come è stato ricordato dalla Presidente della Commissione. All'epoca anche il Gruppo di Forza Italia aveva concorso con proposte fatte, al tempo, dal senatore D'Alì e di cui abbiamo tenuto conto nella nostra attività emendativa. Si tratta di aprire un interesse, un'attenzione e non devo ricordare in questa sede le difficoltà di queste isole remote (trasporti, scuola, istruzione e sanità). Il problema è che i mezzi economici, come è stato detto anche dalla presidente Moronese, sono largamente inferiori di quello che ci si augurava. Gli emendamenti che la 5ᵃ Commissione non ha considerato procedibili andavano anche a garantire, ad esempio, una fiscalità di vantaggio per alcune imprese. In queste isole, ad esempio, molti sono lavoratori forestali, lavorano alcuni mesi con soldi pubblici e poi accedono a quella indennità di disoccupazione: sarebbe meglio che queste incentivazioni fossero usate per attività produttive connesse alle realtà di queste isole. Ci sarebbe così meno assistenzialismo e un incoraggiamento ad attività locate in questi territori e più stabili. Sarebbe stato meglio, ad esempio, destinare una parte dell'Irpef pagata dai residenti alle economie locali, come noi abbiamo proposto con uno di questi emendamenti. Dico, perché resti agli atti dell'Assemblea, che questa è una legge come quella approvata nella scorsa legislatura sui piccoli Comuni, che tutti abbiamo concorso a votare: noi voteremo questa legge perché un segnale è meglio di nulla, tuttavia, come per la legge sui piccoli Comuni, si creano aspettative prive di mezzi economici. Allora si è detto che si apriva un capitolo di bilancio che poi nel futuro avrebbe potuto essere alimentato: vedremo cosa accadrà, in questo caso, alla legge sulle isole minori qualora fosse approvata, peraltro con il nostro contributo, che è stato positivo anche in Commissione, dove abbiamo svolto una attività emendativa e alcuni punti sono stati recepiti. L'aspetto economico, però, poteva essere gestito meglio, anche con risorse esistenti. Lasciare il 30 per cento di Irpef pagata dai residenti delle isole, almeno come garanzia di finanziamento locale, è un atto di federalismo fiscale, visto che se ne parla tanto, anche se ora va un po' meno di moda. Questi emendamenti restano come degli obiettivi che noi continueremo a perseguire. Si è aperta la strada dell'attenzione alle isole minori - prima i colleghi De Siano e Floris hanno anche parlato di aspetti più comprensivi della insularità e della Costituzione, ai quali noi guardiamo con attenzione - però per molti versi, questa legge è anche un'occasione mancata e questi nostri emendamenti l'avrebbero arricchita. Quindi, pur rimanendo favorevoli all'articolo 5 e alla legge nel suo complesso, noi riteniamo che, per molti versi, si tratti di una occasione mancata che il Parlamento poteva affrontare molto meglio, pur con mezzi limitati. Leggiamo cifre di ogni natura (ma della riforma della matematica ho già parlato ieri e non mi ripeto) e qui bisognava fare qualche aggiustamento di pochi milioni di euro e, in qualche caso, lasciare risorse prodotte in quelle realtà alle comunità locali. Non si è voluto fare e di questo siamo rammaricati.
2018-10-17	FI	PapatheuUraniaGiuliaRosina	Signor Presidente, anche io ho sollecitato una presa di coscienza da parte della Commissione, soprattutto perché il disegno di legge ce lo permetteva, al fine di privilegiare in qualche modo (ma naturalmente non si tratta di privilegi) le persone che vengono svantaggiate dal trasferimento per motivi di servizio su queste isole. In questa logica, le persone che abbiamo audito (quelle pochissime persone che siamo riusciti ad audire) hanno manifestato l'opportunità - come ha sottolineato anche la collega Sudano - di avere almeno gli alloggi, nelle condizioni in cui loro stessi sono, tra l'altro, proprietari. Quindi, per questioni legate al maltempo, ai disagi della famiglia o al disagio dei ragazzi che devono andare a scuola, sarebbe opportuno che le persone trasferite sulle isole per motivi di servizio potessero beneficiare dell'assegnamento di alloggi a loro favore in condizioni diverse rispetto agli altri.
2018-10-17	LN	ArrigoniPaolo	Sono diversi gli obiettivi di questo disegno di legge, che auspichiamo possa trovare massima condivisione e consenso anche alla Camera dei deputati, che potrà certo migliorarlo. Ecco solo alcuni dei principali obiettivi: migliorare la qualità della vita degli abitanti, attraverso la scuola, la formazione professionale, i servizi socio-sanitari e servizi pubblici fondamentali, per contrastare la tendenza allo spopolamento; favorire la mobilità sostenibile, attraverso piste ciclabili e uso di veicoli a basso impatto ambientale; migliorare il trasporto di collegamento marittimo e lacuale; promuovere e riqualificare l'offerta turistica, anche attraverso la valorizzazione dei beni culturali, demaniali e ambientali; incrementare la produzione locale di energia mediante il ricorso alle fonti energetiche rinnovabili; sviluppare i sistemi di accumulo dell'energia elettrica; realizzare reti intelligenti di distribuzione dell'energia, importanti per incrementare la produzione di energia da fonti rinnovabili; promuovere interventi di efficienza energetica sul patrimonio immobiliare pubblico e privato e dunque ridurre i consumi; promuovere l'economia circolare del ciclo dei rifiuti; garantire un efficiente servizio idrico integrato, soprattutto mediante un'adeguata rete fognaria e sistemi di depurazione, per migliorare la qualità delle acque.
2018-10-17	LN	PergreffiSimona	In quest'Aula molti, come la sottoscritta, provengono da Province montane: vivere nelle valli comporta sacrifici per chi ha un'azienda o è un dipendente ed è costretto a svegliarsi all'alba per raggiungere il posto di lavoro; allo stesso modo, anche gli studenti sono obbligati a lunghi viaggi, talvolta fin dalle elementari, per arrivare a scuola.
2018-10-17	PD	FerrazziAndrea	Per tornare più propriamente al disegno di legge di cui stiamo parlando da questa mattina, quello sulle isole minori, oggettivamente all'interno della Commissione c'è stato un lavoro di concertazione, Presidente, soprattutto all'inizio. C'è stato un grande lavoro sulla definizione dell'oggetto e sulle finalità del disegno legge: finalità previste anche dalle norme dell'Unione europea che corrispondono esattamente a quanto dettato dalla norma costituzionale che prevede che i cittadini, anche a prescindere della collocazione geografica, devono poter godere dei medesimi diritti sostanziali e non solamente formali; di conseguenza, le leggi devono consentire il superamento dei gap. Abbiamo, dunque, accolto con favore l'inizio dei lavori nella Commissione; poi, però, oggettivamente è accaduta una cosa, che noi non imputiamo nemmeno ai commissari: è del tutto evidente che a un certo punto è intervenuto il Governo, il quale ha posto dei veti che hanno di fatto stravolto - e fortemente impoverito - il provvedimento. Faccio solamente un esempio: parliamo delle norme in materia di protezione civile nonché dell'articolo 14 del testo originario del disegno di legge n. 497 adottato come testo base - attenzione dunque, il confronto che sto facendo non riguarda solo il testo presentato dal Partito Democratico, ma anche quello presentato dal MoVimento 5 Stelle - ebbene, in quel testo base c'era scritto che le Regioni competenti garantiscono interventi immediati al ripristino delle condizioni minime di sicurezza relative all'assetto idrogeologico ma tutto questo viene di fatto assolutamente superato nel testo proposto dalla Commissione perché un emendamento ha soppresso quanto appena enunciato. Più specificamente, il testo originario prevedeva l'istituzione, presso i Comuni delle isole di cui all'allegato A (cioè le isole minori), d'intesa con le Regioni territorialmente competenti, di presidi permanenti di protezione civile, cui è preposto il sindaco del Comune interessato. Questo era quanto stabilito nel testo base, scritto e sostenuto anche dal MoVimento 5 Stelle. Il testo che abbiamo esaminato questa mattina prevede, invece, di istituire un apposito organismo consultivo, con la partecipazione di rappresentanti di tutti i soggetti pubblici e privati, e che ai componenti dei predetti organismi non spetta alcun compenso, indennità, eccetera. È del tutto evidente che in materia di protezione civile stiamo parlando di aria fritta, perché non c'è bisogno di una legge per comporre un organismo consultivo guidato dal sindaco all'interno del Comune. Al contrario, c'è bisogno di una legge per prevedere, in maniera mirata, un presidio reale di protezione civile guidato dal sindaco all'interno delle piccole isole. Non riprendo adesso in esame il contenuto di tutti gli articoli che abbiamo contestato questa mattina, riguardanti il trasporto, l'assistenza sanitaria, la scuola e altri ancora. C'è anche il tema della fiscalità di sviluppo, che è stato oggettivamente depotenziato. Allo stesso modo, c'è il tema della promozione delle imprese con sede legale e operatività all'interno delle isole. Infatti, il ripopolamento delle isole e la permanenza dei cittadini all'interno di esse ci sono quando c'è lavoro. Pertanto, una prima forma di sostegno è quella di una fiscalità di sviluppo e di accompagnamento.
2018-10-17	PD	MalpezziSimonaFlavia	Signor Presidente, il Partito Democratico si è approcciato a questo provvedimento con una modalità molto costruttiva. Io non faccio parte della 13ᵃ Commissione; ne ho seguito in parte i lavori e devo dire che mi hanno fatto male le parole del presidente Moronese questa mattina. Infatti, se avessimo voluto non interessarci della questione, non avremmo presentato neppure - e riguarda questo articolo - l'emendamento 13.100, che io considero molto misurato, per quanto riguarda le misure finalizzate al sostegno del sistema scolastico nelle piccole isole. In realtà noi sappiamo benissimo (ma volevamo venire incontro anche al Governo) che la prima, vera, grande azione sarebbe stata quella di potenziare in maniera ancora più forte il sistema di messa in rete di tutte le scuole, in modo da facilitare le lezioni online e da assicurare a queste scuole le connessioni più efficienti. Sappiamo benissimo, infatti, che spesso uno dei problemi di questi ragazzi è non poter seguire le lezioni, perché l'insegnante non riesce a raggiungere l'isola per via delle condizioni del tempo o a causa di malattie o perché, delle volte, questi ragazzi si trovano in ambienti estremamente ristretti. Nella scorsa legislatura - lo ricordo all'Assemblea - con il Piano nazionale Scuola digitale abbiamo investito un miliardo di euro, che è stato destinato anche all'innovazione delle scuole delle piccole isole, ben consapevoli che, nonostante il miliardo, che riguardava giustamente la scala nazionale e quindi comprendeva anche le scuole situate in aree disagiate, fosse necessario un intervento ancora più specifico. Tuttavia, per venire incontro ai lavori che sono stati portati avanti dalla Commissione, il Partito Democratico ha cercato di ripresentare quell'emendamento che, in realtà, era già parte del testo iniziale (la Presidente potrà confermarlo e il primissimo testo è agli atti); esso prevedeva quelle misure che oggi noi ribadiamo con questo emendamento e che mirano soprattutto a salvaguardare la continuità didattica. Mi spiace dire che la continuità didattica non viene, invece, salvaguardata con il testo che voi oggi presentate in questa sede, perché dite che quei posti, in quelle zone, devono essere assegnati a chi vi risiede. È giustissimo, perfetto, ma questo significa che, dai vostri calcoli, ci sono insegnanti che, per ogni singola materia, per ogni singolo ambito, per ogni singola disciplina, risiedono in quei territori. Ora, capite bene che questo non è possibile, perché vuol dire che noi dovremmo trovare e avere insegnanti di fisica, insegnanti di matematica, insegnanti di inglese, tutti residenti lì. È giusto che questi abbiano la precedenza; io non metto in discussione questo principio, anzi lo sposo, ma dico che è poco fattibile. Per questo abbiamo proposto di aggiungere alla vostra richiesta, che noi da quel punto di vista accettavamo, una serie di elementi che voi stessi avevate posto nella prima stesura. Tali elementi aiutavano a garantire che gli insegnanti che avessero intenzione di andare a insegnare lì potessero avere in qualche modo delle agevolazioni. Magari non sono insegnanti di ruolo, ma perché non garantire loro, per esempio, una triennalità, visto che in questo caso fanno la scelta specifica di andare a insegnare in luoghi che non sono sicuramente semplici? Abbiamo elencato tutte queste agevolazioni, proprio perché volevamo poter costruire una sorta di tessuto comune, visto che, anche negli interventi di questa mattina, sembra che tutti considerino la scuola un elemento prioritario, ma poi, quando si arriva al sodo, non troviamo invece elementi che possano aiutare. Come seconda opzione, abbiamo previsto delle agevolazioni sui costi dei biglietti per gli insegnanti che si recano sul posto, esattamente come succede per i cittadini residenti. Nello stesso tempo, abbiamo voluto mettere l'accento su un problema reale: queste scuole spesso, sulla base della legge vigente, rischiano il dimensionamento. Ciò significa che possono non esistere più da un momento all'altro, a seconda del numero degli alunni, che possono diminuire. Noi allora chiedevamo di garantire il fatto che queste scuole rimanessero come sedi stabili. Forse uno sforzo in più andava fatto in questa direzione, signor Presidente e signor relatore, perché in maniera costruttiva e non ideologica abbiamo provato a offrirvi il nostro contributo.
2018-10-17	PD	SudanoValeria	È impensabile che un cittadino italiano ancora non possa avere diritto alla scuola dell'obbligo. È impensabile che una cittadina italiana per partorire - come già è stato detto - debba correre verso la terraferma, sempre se le condizioni meteorologiche consentono tutto questo, perché può capitare che il mare sia in tempesta e non si riesca ad andare sulla terraferma.
2018-10-24	M5S	DessiEmanuele	Di quali diritti vogliamo parlare? Non le ho invitate io quelle persone a casa mia. Io voglio avere il diritto di invitare chi voglio e di difendermi con tutti i mezzi possibili da chi non ho invitato. Il ladro può venire quando non ci sono, quando i miei figli sono a scuola e si può portare via tutto, non mi importa niente.
2018-10-25	FI	GalloneMariaAlessandra	Signor Ministro, lei non è solo un uomo di scuola, ma è stato anche dirigente dell'ufficio scolastico regionale Lombardia nell'ambito territoriale di Milano, per questo mi rivolgo a lei in maniera particolarmente accorata. Questo mi conforta, perché la sua esperienza e l'amore per la scuola saranno effettivamente elementi determinanti per la crescita del Paese, anche se l'intervista di oggi sul «Corriere della Sera» mi ha preoccupato non poco rispetto al capitolo in bilancio della scuola, mancante nella sua specificità, ma di questo poi riparleremo e spero che lei dia battaglia con forza perché la scuola abbia il giusto riconoscimento.
2018-10-25	FI	GalloneMariaAlessandra	Signor Presidente, cari colleghi, signori del Governo, lo scorso agosto il MIUR ha chiesto e ottenuto dal Ministero dell'economia l'autorizzazione a 57.322 nuove assunzioni a tempo indeterminato nella scuola dell'infanzia, nella scuola primaria e nella scuola secondaria di primo e secondo grado per l'anno scolastico 2018-2019. Ebbene, solo 25.105 (ovvero il 43,8 per cento) sono andate a buon fine, ben sei cattedre su 10 sono rimaste vacanti e il dramma è sul sostegno, dove su 13.329 posti sono stati assunti solo 1.682 insegnanti, il 12,6 per cento. Il sistema di reclutamento, quindi, va aggiornato, perché in questo modo probabilmente fa acqua. La graduatoria, ormai ferma al 2016, è in esaurimento e dei tre concorsi previsti per quest'anno solo uno è in corso.
2018-10-25	PD	MalpezziSimonaFlavia	Ma alla fine di tutto questo, Ministro, la sua voce doveva sentirsi, perché quelli che hanno pagato il conto non sono stati neanche i genitori, ma sono stati quei bambini che hanno pagato il conto della separazione e della discriminazione rispetto ai loro compagni di classe e un Ministro dell'istruzione, a prescindere dal fatto che questa non sia squisitamente la competenza tecnica del suo Ministero, su questo interviene e lo dice ad alta voce. Dice che quel fatto che è successo a Lodi e che purtroppo sta cominciando a dilagare in altri Comuni dell' hinterland milanese, è un fatto indegno. Forse interessa a tutti voi mantenere sempre quel certo clima di tensione che piace così tanto anche al Ministro che le siede a fianco, che si ricorda di essere padre, ma probabilmente non nutre lo stesso affetto nei confronti dei bambini che la pelle bianca non ce l'hanno. Lei che è uomo di scuola, perché non ha detto al suo collega Ministro - e padre - Salvini, che il tempo mensa è tempo scuola e che quindi la sua sindaca leghista sta ledendo i diritti dei bambini?
2018-10-25	PD	MalpezziSimonaFlavia	Signor Ministro, mi dispiace, perché lei qui aveva l'opportunità di parlare da Ministro dell'istruzione e da uomo di scuola, quale lei è, e le parole che lei ha qui pronunciato, nella risposta precedente e in quella riguardante la nostra interrogazione, non sono parole da uomo di scuola e tantomeno da Ministro della pubblica istruzione.
2018-10-25	PD	RampiRoberto	Un Ministro dell'istruzione deve porsi la finalità di garantire a tutte le bambine e a tutti i bambini di questo Paese il diritto-dovere di andare a scuola e di accedere a tutti i servizi scolastici, anche alla mensa che, come lei ha ben detto, è un momento formativo che fa parte completamente e pienamente del momento chiave, pedagogico, della scuola. Un Ministro deve far sì che in tutti i Comuni italiani, con qualsiasi amministrazione, di qualunque colore politico, quelle bambine e quei bambini vadano a scuola e assolvano al loro diritto-dovere. Questo va al di là delle competenze, perché è una competenza che riguarda il diritto allo studio e chiama in causa l'umanità di tutti noi. Nelle scuole italiane di oggi, infatti, c'è il Paese di domani, il Paese del futuro, un Paese dove i bambini e le bambine stanno insieme e non sanno da quale Nazione o da quale cultura provenga il loro vicino di banco: sanno che è un bambino con cui giocano. A Lodi, grazie ad un cavillo burocratico, qualcuno ha raccontato a quei bambini che un certo bambino, all'ora della mensa, non poteva più stare con loro. Il fatto che una comunità si sia mossa, si sia attivata, abbia raccolto dei fondi, abbia avuto la capacità di reagire, che è un fatto positivo, non può essere la risposta di uno Stato civile, di uno Stato europeo, di uno Stato del G7 di fronte a un tema come questo. Non può essere questo.
2018-10-25	PD	RampiRoberto	Voi dovete dare un segnale che sia esattamente il contrario di ciò che è accaduto in queste settimane, quando un'amministrazione comunale, in maniera ideologica, ha utilizzato vigliaccamente un cavillo burocratico per fare della discriminazione, non avendo neanche il coraggio di farla a viso aperto ma dicendo di non aver fatto nient'altro che applicare la legge. Io sono stato assessore alla pubblica istruzione e ho combattuto i furbetti delle mense, ma non mi sono inventato cavilli per non far andare i bambini a scuola: ho garantito ai bambini la possibilità di andare a scuola e a mensa e mi sono occupato di recuperare i soldi dai loro genitori, che provenivano dai Paesi più vari (ma molti erano italiani) e magari non pagavano quel servizio. Non ho mai pensato - e nessuno di noi ha mai pensato - di non fornire il servizio ai bambini.
2018-11-05	LN	PirovanoDaisy	Si sono fatti tanti sacrifici in questi anni, e non perché abbiano più diritto di altri, ma perché hanno più difficoltà di altri nell'inserirsi nella nostra società. Parliamo della scuola, a cui mancano le ore; degli insegnanti e degli assistenti educatori pagati dal Comune e degli insegnanti di sostegno che dovrebbero essere pagati dallo Stato ma che non sono sufficienti. Nonostante questo, con i fondi per il diritto allo studio si aiutano anche i figli dei cittadini regolari, regolarmente residenti che vanno a scuola da noi.
2018-11-05	LN	PirovanoDaisy	Voglio parlare di qualcosa che forse vi stupirà, e cioè di integrazione. In un momento in cui nel nostro Paese ci sono cinque milioni di persone in povertà assoluta, di cui poco più del 32 per cento sono stranieri, vorrei parlarvi di integrazione perché l'integrazione, quella vera, non è stata fatta dallo Stato per tanti anni, mentre è stato creato il problema di dover fare integrazione nelle comunità locali. Per me gli stranieri - quelli che secondo voi, per i leghisti, sono brutti e cattivi - sono ragazzini come Navid, che è un bambino indiano che ha perso la mamma nel 2010 per una fuga di monossido di carbonio assieme alla famiglia, è stato aiutato dal Comune e ora sta andando a scuola per diventare cuoco; o come Ahmed, il pizzaiolo del paese, egiziano, che è il primo dei commercianti disponibile a dare una mano nelle manifestazioni comunali. Ci sono tante persone che sono state aiutate, cittadini regolari che il Comune, la parrocchia, i volontari - e così accade in tutti i Comuni italiani - hanno aiutato in questi anni a integrarsi.
2018-11-06	PD	PinottiRoberta	Per comprendere meglio, in quanto il tema è complicato, negli ultimi mesi ho anche cercato di capire come hanno agito la Caritas e la comunità di Sant'Egidio, e cioè chi si è occupato di percorsi di integrazione che hanno funzionato molto bene. Ascoltando l'esperienza di quelle persone, la prima cosa che dicono è: piccoli numeri e diffusi. La seconda cosa riguarda il fatto stesso di integrare: insegnare a usare i mezzi pubblici, insegnare la lingua, inserire subito nella scuola, fare in modo che si possa imparare un lavoro; e tutto questo con la figura dei mediatori che sono stati citati.
2018-11-15	M5S	GranatoBiancaLaura	Signor Presidente, nel ringraziare il Sottosegretario per l'esaustività della risposta, che mi pare fughi ogni dubbio interpretativo, devo tuttavia osservare che l'attuazione del decreto legislativo n. 62 del 2017 del Governo Gentiloni ha aperto una pista che può creare disparità di trattamento tra gli esaminandi nei vari istituti. Abbiamo appurato che i docenti di religione cattolica sono presenti nelle commissioni d'esame e hanno un ruolo specifico nella valutazione degli alunni che si avvalgono di tale insegnamento, seppur con modalità di espressione differente rispetto ad altri docenti. Ma, se non si adotteranno urgentemente disposizioni inequivocabili e concretamente attuabili sull'insegnamento alternativo all'ora di religione cattolica, i ragazzi che non si avvalgono dell'ora di religione rischieranno di essere valutati negli esami di primo ciclo da un consiglio di classe con un membro in meno e questo certamente va a cozzare con il principio di pari opportunità declinato all'articolo 3 della Costituzione. È un bene, dunque, che si sia fatta chiarezza al riguardo, sia per quanto concerne il merito sia per quanto riguarda la vigenza o l'avvenuta abrogazione di disposizioni normative. Non altrettanto posso dire sull'accentuazione del gap creato dal precedente Governo a guida PD concernente l'ora alternativa all'insegnamento della religione cattolica; gap che ormai va colmato al più presto poiché, alla luce dell'attuazione del decreto Fedeli e della persistenza dello stesso, rischia di generare disparità di trattamento all'interno delle scuole. Mi preme sottolineare, al riguardo, come la complessità dell'attuale società civile imponga al decisore politico di avere cognizione dell'esistente. Ci troviamo a dover affrontare un'ardua sfida, quella della modernità, per affrontare la quale è indispensabile strutturare un modello di scuola pubblica che sia democratica, laica, inclusiva e pluralista. Disciplinare più efficacemente l'ora alternativa significa compiere un passo avanti non più differibile in questa direzione, facendo sentire non esclusi dal gruppo classe quelli che non si avvalgono dell'insegnamento della religione cattolica, ma diversamente coinvolti in attività formative cui si conferiscono pari opportunità attuative. È dalle modalità di declinazione di tali diritti che passa il futuro della nostra società. La scuola pubblica può svolgere compiti formativi se la persona dell'alunno, con le sue peculiarità, viene posta al centro della sua azione, senza disparità di trattamento. È solo perseguendo tale direttrice che la scuola potrà definirsi inclusiva, laica e democratica e, quindi, in grado di rispondere alle sfide del presente e del futuro.
2018-11-20	FI	RonzulliLicia	Signor Presidente, colleghi, il 20 novembre 1989 venne approvata dall'Assemblea generale delle Nazioni Unite la Convenzione internazionale sui diritti dell'infanzia e dell'adolescenza; Convenzione che è giustamente considerata la pietra miliare per la tutela delle bambine e dei bambini di tutto il mondo, in quanto riconosciuti quali soggetti di diritti a pieno titolo. La Commissione parlamentare per l'infanzia e l'adolescenza, che mi onoro di presiedere, si è di fatto costituita proprio la settimana scorsa, quindi per noi non c'è occasione migliore di questa ricorrenza per iniziare il nostro mandato. Ogni anno, in ricordo di quel momento storico, celebriamo, proprio il 20 novembre, la Giornata internazionale del fanciullo, una data simbolica, che richiama tutti noi cittadini, ma soprattutto il legislatore, a fare i conti con quanto è stato fatto in sostegno e in difesa dei bambini e soprattutto con quanto ancora si debba fare sul fronte dei diritti dei bambini e degli adolescenti, primo su tutti il diritto alla vita, alla sopravvivenza e allo sviluppo; ma anche il diritto di espressione, di partecipazione, di considerazione e soprattutto di ascolto. Ciò su cui desidero richiamare la vostra attenzione è, in particolare, un principio sancito dalla Convenzione, che ormai troppo spesso è ignorato, se non consapevolmente negato: quello del superiore interesse del bambino. Sottolineo in quest'Aula l'importanza di questo principio, che dovrebbe essere la bussola per orientare gli interventi del legislatore non solo in materia di diritto di famiglia, ma ogni qualvolta si assumono le decisioni che andranno a incidere direttamente sulla vita dei nostri figli o dei nostri nipoti. Cosa è bene per i nostri bambini? Siamo certi di rispondere a una loro esigenza, di contribuire alla loro crescita, di fare, in altri termini, il loro interesse? Molto è stato fatto da parte del Parlamento. Penso, ad esempio, alla recente approvazione della legge sul cyberbullismo, ma purtroppo non è stato sempre così. Vedete, colleghi, abbiamo una grandissima responsabilità: attraverso i nostri interventi contribuiamo a formare le donne e gli uomini di domani e a costruire il loro futuro. Cito velocemente solo alcuni dati, purtroppo impietosi, che ci confermano che l'Italia non è un Paese per giovani. Secondo l'ISTAT, nel 2017 i nati sono stati più di 450.000; oltre il 12 per cento dei bambini e adolescenti italiani vive in condizioni di povertà assoluta; il tasso di dispersione scolastica per i giovani di età compresa tra i diciotto e i ventiquattro anni è pari al 16 per cento, ancora di 4 punti percentuali superiore al target europeo, che si attesta sul 10 per cento. Dati che vanno necessariamente accostati, che fotografano una realtà amara, che vede tanti minori vincolati alle condizioni di disagio delle loro famiglie, impossibilitati a emanciparsi da esse, costretti ad abbandonare la scuola e a vedere negato il proprio diritto a essere bambini.
2018-11-22	FI	MallegniMassimo	Caro Sottosegretario, anche lei, a mio avviso, ha il problema del Ministro: poca politica e troppa amministrazione; scarsa conoscenza del territorio e dei bisogni reali delle famiglie che sono dietro gli alunni. Caro professore, dietro agli alunni ci sono le famiglie, che ogni mattina in 2.400 scuole italiane - anche stamani - trovano esclusivamente persone di buona volontà, che da anni - quasi diciotto - svolgono le funzioni di DSGA e lo fanno con senso di responsabilità e amore, visto che non gli date i soldi nemmeno per le reggenze e per spostarsi da una scuola all'altra, quindi gratis, perché pagate esclusivamente con il loro stipendio e non per l'ulteriore funzione occupata. Costoro reggono le scuole perché le direzioni scolastiche sono quelle che tengono in piedi il sistema. È così. E sento parlare di un concorso che - come lei sa, è stato pensato lo scorso anno e bandito quest'anno - non prevede una riserva sostanziale.
2018-11-22	M5S	GaudianoFelicia	Signor Presidente, signori senatori, debbo con estremo rammarico e dolore rendervi edotti dell'ennesimo femminicidio consumatosi a Sala Consilina, in provincia di Salerno, circa quindici giorni fa. Una giovanissima donna e mamma affettuosa di tre bambini in tenerissima età è rimasta vittima di un efferato delitto. L'autore non ha esitato a rovesciarle addosso un'intera tanica di benzina e a darle fuoco. Il raccapricciante delitto ha scosso l'intera comunità di Sala Consilina e ancora oggi in paese aleggiano un velo di sgomento, stupore e tristezza uniti a un forte senso di vicinanza e di cordoglio nei confronti dei familiari. È stato un atto criminoso e brutale, commesso in totale violazione dei diritti umani. Ci si sforza, da buoni cristiani, di trovare una giustificazione, ma l'orrore è tanto grande da non poterlo consentire. Ogni tre giorni in Italia una donna viene uccisa da un marito, un fidanzato, da un compagno o un ex compagno di vita. Le cause sono generate da un forte senso di insicurezza, da un desiderio di dominio psicologico sulla donna schiavizzata, da comportamenti violenti e prevaricatori o dal non volersi assuefare alla condizione di un eventuale abbandono; mentre, dall'altro canto, c'è la donna smarrita, sottomessa, incapace di trovare il coraggio di denunciare e porre fine all'immeritato supplizio. Questo problema è diventato universale e riguarda tutti, e non solo coloro che a vario titolo sono stati vittime dirette o indirette di tali efferatezze. È stata, non a caso, istituita una giornata mondiale contro la violenza sulle donne, affinché il sacrificio di tante vittime innocenti non risulti vano. Adesso bisogna ragionare in termini di vera e propria emergenza sociale e il problema deve essere affrontato alla radice, coinvolgendo tutti, privati cittadini, istituzioni e soprattutto la scuola, la quale deve svolgere un ruolo primario e imprescindibile al fine di inculcare nella mente dei giovani il rispetto per il prossimo, la sacralità della vita e la libera e pacifica convivenza tra tutti i consociati. Purtroppo, troppo spesso l'amore e la dedizione verso un marito o un compagno vengono ripagati con la perdita della vita. Finora qualcosa si è mosso a livello istituzionale, signor Presidente e signori senatori, ma non basta, visti gli ultimi efferati eventi. Oggi, ripaghiamo con violenza e orrore colei che cristianamente ha fatto suo il messaggio di Cristo e in quell'amore ha creduto; ha vissuto ricevendone in cambio, come agnello sacrificale, una morte violenta. È giunto il momento di ribellarci a tutto ciò e poniamo una volta per tutte fine a questo abominio.
2018-11-27	FI	RizzottiMaria	Signor Presidente, dal momento che c'è stata una grande gioia nell'approvare la proroga del bonus bebè sapendo che sarà solo di un anno, voterò a favore del mio emendamento, che chiede la detrazione per le spese che le famiglie sostengono per l'iscrizione in palestra dei propri ragazzi o per le persone anziane. Credo che ciò rientri sempre in un progetto di sanità pubblica e di prevenzione e, per quanto riguarda i ragazzi, investa anche la loro educazione, non solo come attività fisica, ma anche come scuola di vita: lo sport insegna, ad esempio, il rispetto, l'educazione civica, come è stato ricordato, lo stare in gruppo. Anche per questo emendamento avevo trovato la copertura. Penso alla famiglia, con un bonus bebè di un anno, rispetto a chi cresce due o tre ragazzi e fa praticare loro attività sportiva, o all'anziano, che farebbe risparmiare al sistema sanitario farmaci e visite, magari inutili, se potesse dedicarsi a qualcosa che lo coinvolge anche intellettualmente (perché una palestra per l'anziano significa anche coordinamento e mantenere vigile il proprio sistema di riflessi). Spero che l'Assemblea risponda, almeno su questo, positivamente. Si tratta di salute pubblica, non di favorire qualcuno. È inutile esaltarsi per un anno di proroga del bonus bebè, quando non si aiuta la famiglia a crescere i propri figli in modo salutare.
2018-11-28	LN	BagnaiAlberto	Passando ai contenuti, perché noto che mi devo avviare alla conclusione (ma in questa sede sul serio perché non è come nelle conferenze dove poi si parla per mezz'ora), ci è stato detto che noi, con misure condonistiche, avremmo in qualche modo intaccato ed eroso il patto sociale. Occorre però ragionare su quale riteniamo sia lo scopo della vita. A mia figlia a scuola hanno insegnato che gli articoli più importanti della prima parte della Costituzione sono il decimo e l'undicesimo, perché sono quelli che ci hanno consentito di entrare in Europa. Questo le è stato detto, poverina. Io non l'ho contestato, perché per carità! Non sia mai per me entrare nei percorsi didattici degli insegnanti. Però anche l'articolo 3 non è male. Lo vogliamo leggere insieme? «È compito della Repubblica rimuovere gli ostacoli di ordine economico e sociale, che, limitando di fatto la libertà e l'uguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese».
2018-11-29	FI	GalloneMariaAlessandra	La rivoluzione culturale deve tradursi in una presa di coscienza collettiva della società, che deve poi trasferirsi, come stiamo tentando di fare, in una battaglia comune di uomini e donne contro questa grave realtà. Le rivoluzioni costano; non sono costi, ma investimenti; e allora cambio termine: il Governo deve investire, investire e investire, perché l'investimento produrrà un rientro. Investire sulla scuola e sull'educazione, come migliore garanzia perché la scuola è un osservatorio privilegiato. Investire sulle Forze dell'ordine. Sussidiarietà può essere una delle parole chiave: sussidiarietà tra Stato, enti locali, agenzie educative, associazioni, volontariato e sport. Bisogna inoltre far emergere il sommerso perché, secondo l'ISTAT, il 95 per cento delle vittime non denuncia la violenza subita. È ora di andare oltre.
2018-11-29	FI	RizzottiMaria	Il numero 1522 per chiedere assistenza e denunciare è sicuramente uno strumento importante, ma c'è ancora moltissimo da fare. Mi auguro a tal fine che il provvedimento approvato ieri in Consiglio dei ministri, il cosiddetto "Codice rosso", possa davvero portare lo snellimento delle procedure burocratiche delle denunce, che già si è sveltito, ma non abbastanza; di un iter giudiziario che da sempre chiediamo più breve. Mi auguro che finalmente le autorità giudiziarie possano accedere autonomamente in rete per verificare l'eventuale iscrizione di procedimenti penali per reati in tema di violenza e procedimenti civili per separazione e divorzio, nell'ambito dei quali sia necessario assumere determinazioni per i figli minori. È inaccettabile che i tribunali non comunichino tra loro e che ci sia, parallelamente a una denuncia per maltrattamenti da parte del tribunale civile, l'assenza di conoscenza del tribunale dei minori che dà l'affido condiviso nei casi di maltrattamento in famiglia. I tribunali e le procure devono parlarsi e deve essere messa fine a questa situazione che lede i diritti alla sicurezza delle donne e dei loro figli. Per le vittime sono veramente tempi lunghi e massacranti: una tortura che deve aspettare a volte anni per arrivare a un provvedimento definitivo. Sarebbe ora anche di eliminare il rito abbreviato per il reato di femminicidio. Il cosiddetto "Codice rosso" dovrebbe inserire anche il patrocinio gratuito quando le associazioni di volontariato si costituiscono parte civile. È poi sicuramente molto importante lavorare nelle scuole per un cambio di passo nella mentalità e per riabituare i nostri figli, fin da bambini, al rispetto della persona. Ho avuto il piacere di incontrare la settimana scorsa, in Senato, gli studenti di una scuola di Lucca che ogni anno con i loro professori, dopo un terribile trauma subìto (sono state ammazzate due loro coetanee dai loro fidanzatini), sviluppano dei progetti di sensibilizzazione sul tema della violenza. Il ruolo della scuola e dell'università è fondamentale e queste sono le prime istituzioni che devono fare della prevenzione un principio cardine contro ogni violenza, anche perché purtroppo le statistiche ci dicono che l'età delle vittime è sempre più bassa e stiamo riscontrando anche una diminuzione dell'età degli autori di violenza. Infine, mi auguro che il Governo possa reperire già nella legge di bilancio per il 2019 maggiori fondi per i centri antiviolenza, a favore di tutte quelle vittime che hanno avuto il coraggio di denunciare e hanno certamente necessità di ricostruire la propria vita. Proprio ieri il presidente Conte ha annunciato un fondo speciale di 33 milioni di euro per finanziare i progetti contro la violenza, affidandolo al Dipartimento per le pari opportunità. A me dispiace molto non vedere questa mattina in Aula il sottosegretario Spadafora, a cui è stata assegnata la delega alle pari opportunità.
2018-11-29	FI	ToffaninRoberta	Nonostante quindi gli interventi legislativi repressivi e preventivi, tale fenomeno subisce continue recrudescenze. È indubbio che la violenza contro le donne abbia origini culturali e scaturisca principalmente dal fatto che l'uomo consideri la donna un suo possesso o un oggetto. È pertanto necessario un intervento organico sui nostri giovani, che vanno educati fin dalla più tenera età: la scuola, in questo senso, ha un ruolo fondamentale: senza volersi sostituire alla famiglia, essa è chiamata ad avviare studentesse e studenti ad una riflessione sulla qualità dei rapporti tra uomo e donna, perché la nascita di una dialettica tra identità e diversità consente la più compiuta affermazione dell'individuo. Le istituzioni scolastiche devono dunque adottare opportune strategie di formazione, in collaborazione con le famiglie, le amministrazioni locali, i servizi socio-sanitari e tutti i soggetti dediti all'educazione e alla formazione.
2018-11-29	LN	RivoltaErica	Questo è il problema e lo stesso vale per il bullismo. A tutti noi qualche compagno di scuola è stato antipatico, ma nessuno si è sognato di picchiarlo o di fare cose del genere, e quantomeno il fenomeno era di minore portata.
2018-11-29	M5S	CrucioliMattia	Chiediamo poi che si aggiorni la mappatura dei centri antiviolenza, anche per stimare il fabbisogno e adeguarne lo stanziamento. E ancora: chiediamo di assumere iniziative nell'ambito della scuola, educando alla parità e definendo linee guida che forniscano indicazioni per includere nei programmi scolastici i temi dell'educazione alla legalità e del contrasto alla violenza sulle donne.
2018-11-29	M5S	CrucioliMattia	Signor Presidente, colleghi, domenica scorsa ricorreva la Giornata internazionale per l'eliminazione della violenza sulle donne, istituita nel 1999 dall'Assemblea generale dell'ONU. Venne scelto il 25 novembre perché in tale data, nell'anno 1960, tre delle quattro sorelle dominicane Mirabal vennero trucidate, perché colpevoli di essersi ribellate alla dittatura di Trujillo. Il loro nome in codice era mariposas (farfalle) e vennero uccise a bastonate. Da allora in Italia e nel mondo si è fatto molto per superare la cultura del maschilismo imperante che pervade la nostra società. Menzionerò qui la Convenzione per l'eliminazione di ogni forma di discriminazione della donna adottata nel 1979 dell'Assemblea ONU, entrata in vigore nel 1981 e ratificata in Italia nel 1985, che ha tra l'altro istituito un comitato con il compito di verificare lo stato di applicazione delle norme a tutela dei diritti delle donne. Cito inoltre la Convenzione di Istanbul del 2011, che per la prima volta ha creato un quadro normativo completo a tutela delle donne, giuridicamente vincolante a livello internazionale. Questa Convenzione, che è stata ratificata nella scorsa legislatura (nel 2013), ha introdotto modifiche al codice penale e al codice di procedura penale, inasprendo le pene - tra le altre cose - per i reati contro le donne. Nonostante ciò, nonostante la predisposizione del Piano d'azione contro la violenza sessuale di genere, prevista dalla Convenzione da ultimo citata, e nonostante il Piano d'azione straordinario adottato con decreto del Presidente del Consiglio dei ministri del 7 luglio 2015, i dati sui reati contro le donne nel nostro Paese sono terrificanti. Negli ultimi dieci anni sono stati compiuti 1.750 femminicidi, più di 150 all'anno, quasi uno ogni due giorni; e la stragrande maggioranza di questi è avvenuta in contesti familiari. Nel solo 2017 ci sono state più di 2.000 sentenze definitive per violenza sessuale e più di 1.800 per stalking. Innumerevoli poi sono le denunce per maltrattamenti e lesioni; e questa è solo la punta dell' iceberg, dal momento che la statistica attesta che in nove casi su dieci la vittima non sporge denuncia. È evidente che questi dati sono il frutto di una cultura che non ha ancora fatto pienamente i conti con la tendenza di noi uomini a prevaricare sulle donne. La violenza è solo l'espressione più grave e più evidente del fenomeno: fanno parte di questo stesso problema anche gli insulti sessisti o la tendenza ad affidare alle donne incarichi lavorativi di minor rilievo e meno remunerati. Eppure, le donne sono il pilastro della nostra società, non fosse altro perché sono tuttora prevalentemente dedite all'educazione e alla crescita dei nostri figli; dobbiamo averne cura. Il nostro Paese è certamente tenuto ad adottare tutte le misure utili a prevenire ogni atto di violenza nei confronti dei diritti delle donne e a garantire una parità di genere effettiva - vorrei dire assoluta - che si estrinsechi in una totale uguaglianza di diritti, in una pari opportunità di scelta del tipo di vita che una donna decide di vivere, nella più totale autonomia e indipendenza, nonostante i figli. Non è giusto che una donna sia continuamente combattuta e ricattata tra la ricerca del proprio posto nella società e il fare la madre. La scelta di fare solo la madre o di non fare solo quello deve essere una scelta libera; ogni disparità di trattamento economico deve essere contrastata e combattuta, perché inficia l'indipendenza della donna e la espone così al rischio di comportamenti prevaricatori. Per fare ciò, è necessario innanzitutto cambiare la nostra mentalità, tuttora decisamente maschilista. Per capire a che punto la nostra società sia poco preparata a respingere episodi di prevaricazione di genere, basti ricordare che persino in questa Aula, nella scorsa legislatura, alcuni senatori si sono rivolti a colleghe con volgari gesti sessisti o con epiteti come vaiassa, che in napoletano significa serva, sguattera. In questa legislatura ho ascoltato con le mie orecchie un collega gridare in Aula a una nostra senatrice: «Torna in cucina». Purtroppo questi insulti sono trasversali, nessun Gruppo è esente, coinvolgono tutti: è proprio una questione culturale. È chiaro che un tale clima è indice di un problema non risolto, come del resto attesta l'ultimo rapporto consegnato al Governo a luglio 2017 dal Comitato costituito dalla Convenzione ONU del 1979 citata in precedenza, che ha indicato alcune delle lacune del nostro sistema. Tale rapporto ha indicato con chiarezza che occorre, innanzitutto, rafforzare la consapevolezza delle donne circa i loro diritti e i rimedi a disposizione per denunciare le violazioni. Da tale rapporto, inoltre, emerge la mancanza di coordinamento tra le componenti regionali e locali e di una chiara definizione dei mandati e delle responsabilità. Ancora, e soprattutto, occorre agire in maniera incisiva sulla scuola, per eliminare le discriminazioni attraverso l'educazione alla parità di genere sin dalla prima infanzia. Questo Governo, fin da quando si è insediato, ha cominciato ad agire per superare siffatti problemi. Vorrei ricordare che ieri il Consiglio dei ministri, con l'idea di rafforzare la legge n. 119 del 2013, ha approvato il cosiddetto codice rosso contro la violenza sulle donne. Si tratta di una norma che servirà ad abbreviare i tempi di reazione alle denunce delle donne per maltrattamenti, violenza sessuale, atti persecutori e lesioni connessi a contesti familiari o di convivenza. Sarà rafforzato il canale preferenziale già previsto dalla citata legge n. 119: la denuncia dovrà essere portata subito a conoscenza del pubblico ministero, che avrà tempi strettissimi (solo tre giorni) per sentire la denunciante. Inoltre, la polizia giudiziaria dovrà dare priorità alle relative indagini. Tuttavia, il MoVimento 5 Stelle, che - lo ricordiamo con orgoglio - ha la più alta percentuale di membri donne rispetto a qualunque forza politica di sempre
2018-11-29	PD	AlfieriAlessandro	Insomma, si è fatto molto e questo approccio disciplinare ha portato a stanziare ad esempio nella scuola - guardo sempre al ministro Fedeli - 9 milioni di euro in progetti di sensibilizzazione, perché è dalle scuole che si parte, dai centri antiviolenza e dalla formazione degli operatori. C'è stato poi il lavoro fatto nella sanità, con le corsie preferenziali per le donne che hanno subìto violenza; il lavoro nell'ambito della magistratura, con le nuove linee guida del Consiglio superiore della magistratura.
2018-11-29	PD	IoriVanna	Certamente la prima emergenza, citata in tutti gli interventi, è quella di combattere i costi umani, sociali ed anche economici della violenza sulle donne; far applicare le leggi, potenziare i centri antiviolenza, accompagnare le vittime verso percorsi di autostima e coraggio. Tuttavia l'azione più importante è la prevenzione. Partiamo allora dal potenziare un grande investimento educativo, già iniziato nella scorsa legislatura, che coinvolga la scuola e non solo, fin dalla prima infanzia, sull'uso delle parole, dei libri di testo, dei giochi, dello sport, della scelta degli studi, dell'impegno sociale, per far crescere bambini e bambine nel rispetto delle differenze di genere e della pari dignità. Perché crescere negli stereotipi sessisti discredita la stima delle donne in quanto persone, penetra nelle relazioni familiari, nei rapporti di lavoro, nei percorsi di carriera.
2018-11-29	PD	IoriVanna	Due, allora, sono in particolare gli obiettivi che vorrei sottolineare: l'educazione socio-affettiva e l'educazione alla corporeità. Assumete la responsabilità di voi stesse. Questo la scuola, dove non lo fa la famiglia, dovrebbe insegnare alle ragazze per favorire lo sviluppo di un autentico progetto di sé, in un sistema patriarcale che le svaluta, le umilia, le ferisce, dove la violenza verbale e lo hate speech in rete aprono la strada anche alla violenza sul corpo. È arduo contrastare l'immaginario, che è come uno specchio deformante alimentato dai media, che spinge ad esibire un corpo, ridotto a oggetto, strumento di desiderio, possesso di qualcun altro. Il rischio è che le ragazze vengano allora espropriate di un vissuto del proprio essere un corpo. Dunque, assumere la responsabilità del proprio corpo-persona significa insegnare alle ragazze che possono essere forti come Bebe Vio e perfino esplorare lo spazio, come Samantha Cristoforetti. Educare alla dignità del corpo femminile fa, quindi, parte dell'educazione alla differenza nel cammino di crescita verso l'autenticità, ma per arrivare a questo occorre che gli educatori (uomini e donne) siano convinti del valore femminile. Si tratta di un compito non facile che coinvolge parallelamente anche lo stereotipo maschile. I bambini possono imparare da educatori autorevoli che si può essere ugualmente virili senza uniformarsi al modello tradizionale della forza fisica, della durezza e della competitività. È, dunque, tempo di insegnare ai ragazzi che, per esempio, la tenerezza può essere oggi una nuova virtù eroica. Presidente, la conclusione politico-pedagogica è, quindi, un apparente paradosso: essere uguali per poter essere diversi perché il valore dell'uguaglianza resta irrinunciabile, ma ogni differenza è una risorsa e senza pari dignità questa differenza rimane opposizione, inferiorità e dipendenza. Bisogna, quindi, educare alla reciprocità, avviare nuovi comportamenti, valori e modalità di comunicazione, dove l'incontro con l'alterità di genere si ponga come luogo del noi, dove ci sia un rapporto autentico da un tu a un altro tu in una differenza dove la contrapposizione, che caratterizza i rapporti tradizionali, possa tradursi in uno scambio che cresce nella reciprocità di parole e di comportamenti.
2018-12-05	FdI	IannoneAntonio	Signor Presidente, signor Sottosegretario, onorevole colleghi, con l'emendamento 17.0.100, proposto dal Gruppo Fratelli d'Italia, continuiamo la nostra battaglia a favore dei precari della scuola. La scuola italiana è il settore della vita pubblica con il maggior numero di precari, più del doppio rispetto ad altri settori. Noi abbiamo oggi la possibilità, con l'emendamento in esame, di evitare che l'Italia venga certamente condannata dall'Unione europea e che subisca condanne dai nostri stessi tribunali per il riconoscimento del diritto ad essere stabilizzato di quel personale che ha conseguito trentasei mesi di impiego. Inoltre, con l'approvazione dell'emendamento in esame daremmo la possibilità ai nostri ragazzi di avere una continuità didattica, superando tutte le difficoltà di carattere funzionale e organizzativo di 8.000 istituiti scolastici che sono alla perenne ricerca di personale, sposando una battaglia e rispondendo a un'attesa di migliaia di docenti e personale non docente. Oggi abbiamo la possibilità, nelle more di una legge che non sappiamo che tempi possa avere, con un semplice emendamento, di realizzare realmente il cambiamento, anziché soltanto declamarlo.
2018-12-05	M5S	DragoTizianaCarmelaRosaria	Signor Presidente, onorevoli colleghi, il fine settimana appena trascorso a Catania è stato di lutto, purtroppo. Voglio raccontarvi brevemente l'evento, per arrivare a una conclusione e una proposta positiva, a partire dall'esperienza tragica di un ragazzo sedicenne, quasi diciassettenne, di un liceo scientifico di Catania, il «Principe Umberto». Il ragazzo si chiamava Raffaele Barresi ed è deceduto durante l'attività didattica per un improvviso arresto cardiaco. Come al solito, la stampa ha speculato sulla presenza o meno del defibrillatore a scuola, sul suo funzionamento, sul pronto intervento da parte del 118 (che tra l'altro è stato tempestivo), sulla presenza del pubblico ministero e di una squadra di carabinieri. Vorrei mettere in risalto, intanto, la compostezza dei ragazzi il giorno dopo, che mi ha colpito profondamente: a scuola, in religioso silenzio, questi ragazzi, in processione, si sono avvicinati al banco del loro compagno deponendo una rosa, con la sorella accanto, distrutta, come potete immaginare. Ho conosciuto anche i familiari, e, come dicevo in premessa, ho pensato che ogni esperienza dolorosa può magari portare in sé un frutto di bene (questa è la speranza). La proposta, pertanto, è quella di non lasciare alla discrezionalità del dirigente scolastico la scelta di dotarsi di un defibrillatore in una scuola, in un plesso, in una sede associata o in una succursale, ma di stabilirlo proprio da un punto di vista normativo. Io vorrei che la memoria di Raffaele non si perdesse nel nulla. Vorrei pregare insieme a voi per lui, per la sua anima, per la sua famiglia e per tutti i giovani che all'interno delle scuole (come del resto ha anche detto il nostro Ministro) devono essere al sicuro. Il Ministro ha affermato che, in queste occasioni, il primo luogo dove i nostri figli devono sentirsi al sicuro e dove le istituzioni hanno il dovere di garantire le misure di primo soccorso è proprio la scuola.
2018-12-05	PD	GinettiNadia	Ci sono però oggi scelte da compiere, in modo coerente, che mettono in relazione le misure che questo Governo sta adottando. Non basta provare a rispondere a procedure di infrazione se contemporaneamente, con il cosiddetto decreto sicurezza, violate ben tre direttive europee in materia di immigrazione, di accoglienza, status e procedure, provvedimenti (come la vostra proposta assistenzialista del reddito di cittadinanza) con i quali andate nella direzione opposta a quella indicata dalle raccomandazioni europee importanti indirizzate al sostegno del lavoro e dell'occupazione. La vostra potrebbe apparire come un'avversione quasi ideologica agli investimenti, avversione rinvenibile in ogni provvedimento sin qui approvato dalla vostra maggioranza che arriva oggi a togliere risorse anche alla parte più importante su cui investire: la scuola, la formazione dei nostri giovani. Mettete soldi sulle tecnologie e dimenticate il fattore più importante del progresso: l'uomo e la conoscenza. Con la vostra legge di bilancio rischiate di farci scivolare nel vortice reversibile dell'infrazione e della crisi. Violando le regole del debito mettete fuori l'Italia dal processo in corso di rafforzamento dell'eurozona, fuori dalla possibilità di attingere a risorse importanti a sostegno degli investimenti e per le riforme. Avremmo voluto l'Italia nel gruppo di testa degli Stati membri per orientare il dibattito sulle sfide della crescita economica e delle migrazioni con il rafforzamento del Fondo per l'Africa, dell'Ufficio europeo di sostegno per l'asilo, di Frontex, per le politiche della sicurezza e sull'assetto istituzionale dell'Unione, a partire dalla riforma del quadro finanziario pluriennale. Nulla di tutto questo è rinvenibile nella vostra relazione programmatica o nella vostra risoluzione. Attenzione allora a non far scivolare l'Italia in fondo verso uno stato di sorveglianza, subordinazione e isolamento. Troppo spesso l'impressione è che con ogni vostra scelta, soprattutto quelle contenute nella manovra di bilancio, il Governo e la maggioranza stiano cercando di provocare l'incidente con Bruxelles, il vostro nemico esterno, probabilmente per un mero calcolo elettorale. Ma il conto è salato e lo potrebbero pagare i nostri figli. Per noi, Presidente, l'Europa resta il nostro orizzonte, l'Europa per noi non è la causa del problema ma è una delle soluzioni alle grandi sfide del nostro tempo.
2018-12-06	FI	FlorisEmilio	Prima dell'emanazione di questa legge, avrebbe dovuto realizzarsi un processo di semplificazione dell' iter delle domande di autorizzazione, al fine di consentire ai cittadini e alle imprese di costruire e aprire attività economiche e professionali: questo dovrebbe essere il primo dei provvedimenti. Bisogna anche accompagnare la semplificazione con una completa digitalizzazione delle procedure, che potrebbe consentire di operare in modo più veloce sia nelle richieste sia nelle risposte da dare ai cittadini. È ovvio che, ove venissero semplificate le procedure ex ante, si potrebbero mantenere i controlli ex post, garantendo che non ci siano abusi, ma attingendo ad un fabbisogno di personale certamente inferiore. Insomma, questo disegno di legge, a mio avviso, appare già vecchio. Ha un'impostazione non innovativa su come dev'essere affrontata complessivamente la riorganizzazione della macchina pubblica. Contiene norme che creano nuove strutture e che altro non sono che duplicazioni - come dicevo prima e come si è detto in Aula - di strutture e direzioni già esistenti presso il Ministero della funzione pubblica. Non lo diciamo noi, ma l'hanno rilevato diverse autorevoli personalità, sentite in Commissione durante il ciclo delle audizioni. Non parlo del Nucleo della concretezza, perché mi interessa di più parlare del piano delle assunzioni: quello previsto è lineare e non tiene conto dei reali fabbisogni; non è successivo ad una riorganizzazione - o, almeno, al suo annuncio - che possa essere per noi di riferimento, per individuare le assunzioni strettamente necessarie. Signor Ministro, qui si corre il rischio di aggiungere personale dove già ce n'è, perché si parla di una sostituzione in base al 100 per cento delle risorse dell'anno precedente, ma non sappiamo dove esso possa essere realmente utile. Sappiamo che ci sono dei comparti che necessitano di un'immediata presenza di personale. Sappiamo che la scuola è il comparto che ha necessità di un intervento immediato, senza trascurare il settore della sanità, dove c'è una carenza di 220.000 unità, tra cui 25.000 medici di base. Nella pubblica amministrazione ci sono delle eccellenze, che si registrano - come avviene in ambito privato - laddove c'è un importante riferimento alla qualità del lavoro, che consente di far risaltare la premialità e il profitto. Sappiamo che nella pubblica amministrazione la logica del profitto non può essere inserito. Tuttavia, signor Ministro, lei non ha inserito niente che possa sostituire quel concetto di valutazione che, nel privato, deriva dal maggior profitto dell'impresa. Ciò, infatti, non è previsto nella pubblica amministrazione, ma ci sono sistemi di controllo e valutazione che dovrebbero essere inseriti. Non il profitto? Trovi allora un altro strumento di valutazione che sia equiparabile al mondo del lavoro privato. Noi vogliamo che il lavoro pubblico sia realmente più efficiente ed efficace. Vorremmo che assomigliasse molto al lavoro privato. Con riferimento all'associazione tra il mondo pubblico e quello privato abbiamo esempi di grande qualificazione del lavoro. Penso al campo della sanità, delle università e di varie industrie che, associando lavoro pubblico e privato, ottengono delle benemerenze di carattere internazionale. Inoltre, bisogna sempre tener presente che uno Stato con una giusta collocazione dei lavoratori in base alle esigenze consente anche di alleggerire la spesa pubblica, con risvolti positivi a favore di tutti i cittadini. Infatti, ciò non è un qualcosa di estraneo rispetto alla vita dei cittadini, in quanto sono questi ultimi che mantengono la spesa pubblica. Noi vorremmo uno Stato più agile, che dia risposte più rapidamente e che faccia della semplificazione il suo obiettivo principale.
2018-12-06	FI	MinutoAnnaCarmela	Le misure di questo disegno di legge, che appesantiscono, anziché alleggerirlo, il meccanismo di reclutamento, devono essere cambiate. Le misure per le assunzioni devono essere prese solamente dopo una puntuale ricognizione dei fabbisogni effettivi di personale. Vi sono comparti che hanno estrema necessità di personale - come ho detto prima, la sanità, la scuola - e altri che ne hanno già abbastanza.
2018-12-06	FI	MinutoAnnaCarmela	Sono circa 28.000 le assunzioni che dovrebbero interessare nel prossimo triennio la pubblica amministrazione. Tra queste le Forze di polizia, Carabinieri, Guardia di finanza, Polizia penitenziaria ma anche Vigili del fuoco, i Ministeri dell'interno, della giustizia, dell'ambiente e dei beni culturali, l'ispettorato del lavoro ed altresì la scuola e l'università, comparti che da soli dovrebbero assorbire circa 12.000 posti di lavoro. E a noi premono soprattutto assunzioni mirate nel settore della sanità del Sud, che assurge spesso alle cronache per episodi negativi, non solo per la carenza di personale medico, ma anche per carenze organizzative.
2018-12-06	PD	DAlfonsoLuciano	Mi pare che in questo caso l'esigenza sia la qualità e la quantità della performance della pubblica amministrazione. Ho molto rispetto e stima - se mi potessi permettere direi che ho simpatia - per la capacità di lavoro come giuspenalista dell'avvocato Bongiorno. Parlerò come se lei fosse presente in Aula, perché ho letto quello che ha dichiarato, ho letto con attenzione l'iniziativa legislativa e direi che conosco almeno il 51 per cento del suo pensiero sul tema difficile della pubblica amministrazione. Il limite che rinvengo rispetto all'iniziativa al nostro esame è che essa affronta questioni marginali, non fondamentali, che sono di significato, ma non sono la parte centrale della questione della pubblica amministrazione. C'è il tema della biometria, a proposito del controllo - permettetemi - fisico del funzionario e addirittura anche del dirigente che deve accedere nello spazio di lavoro della pubblica amministrazione. Dal 1970 c'è una grande riflessione in Italia sulla misurazione della performance della pubblica amministrazione: cominciò Massimo Severo Giannini, se ne occupò anche il trio Gaspari, Ciaffi, Quaranta, se ne è occupato Sabino Cassese da par suo e credo che sia inarrivabile, per la conoscenza e per la capacità di risultato. Poi se ne sono occupati Franco Frattini, con meno risultati, la coppia Renato Brunetta e Marianna Madia e adesso è la volta del ministro Bongiorno. Il tema della misurazione della quantità e della qualità della pubblica amministrazione non coincide e non si esaurisce con il controllo della presenza fisica: lo incrocia soltanto, ma non si esaurisce in esso. Sabino Cassese, ad esempio, si pose il tema dei carichi di lavoro. Il carico di lavoro è una categoria dell'organizzazione della pubblica amministrazione, che sta impegnando la riflessione anche dottrinaria da decenni, per fare in modo che il lavoratore della pubblica amministrazione non sia imprigionato nella sua fisicità, ma addirittura sia liberato, per far sì che faccia il massimo possibile. È il ritardo nella sua prestazione il tema da porsi, non il ritardo del suo accesso fisico. Voglio dunque conciliare gli interventi che ci sono stati, visto che il luogo in cui stiamo parlando somiglia ai luoghi che conosce il ministro Bongiorno e anche lì c'è il confronto dialogico e il contraddittorio. Ho preso appunti dagli interventi dei colleghi del mio partito, ma anche degli altri partiti. Ad esempio ho preso nota dell'intervento di Vasco Errani, che ha ricordato che oggi il tema che si pone nella pubblica amministrazione è quello della disponibilità dei responsabili unici del procedimento (RUP), dei direttori dei lavori e di persone che siano capaci di introdurre la digitalizzazione nella contrattualistica, per la domanda aggregata di acquisti di beni e servizi. C'è bisogno, ad esempio, di superare la fase dell'assistenza tecnica dall'esterno, che ha determinato una cronica incapacità di fare della pubblica amministrazione. C'è bisogno di una grande vertenza formativa a favore della pubblica amministrazione e di rendere centrale anche la scuola di formazione della pubblica amministrazione, affinché non diventi il luogo per chi non ce l'ha fatta, ma sia il luogo per fare davvero concretezza. Concretezza significa proporzionalità, rinvenibilità, efficacia e materialità. Pongo allora una questione al ministro Bongiorno, a cui dichiaro di nuovo, adesso, non solo la mia simpatia professionale, ma anche l'ammirazione per i suoi successi nelle aule di giustizia: per me il successo davanti al diritto penale vale molto, perché significa libertà. Voglio dunque porre una questione al ministro Bongiorno: come rapportiamo la pubblica amministrazione, che ha 3.400.000 risorse umane, e la rivoluzione normativa ripetuta, che riguarda ad esempio l'ordinamento giuridico, le Zone economiche speciali (ZES) e le figure extra ordinem, che si fanno carico di gestire le modalità di superamento delle tragedie? Lì dobbiamo concepire figure che siano capaci di compiegarsi rispetto a queste fasi nuove del modo di essere della pubblica amministrazione. Attenzione, quanto scritto non è inutile. Io voglio anche tematizzare, se si può migliorare; ma ritengo che a noi serve molto di più. L'iniziativa normativa sulla pubblica amministrazione è la terza fase, dopo il Documento di economia e finanza, dopo il decreto-legge fiscale. Si inserisce questa preoccupazione e premura, questa previsione normativa per fare in modo che poi il bilancio si ritrovi una capacità di risorse umane in grado di far sì che le decisioni centrino gli obiettivi. Dobbiamo fare assolutamente di più e più in profondità, sapendo che le risorse umane della pubblica amministrazione sono le uniche che ci consentono di centrare gli obiettivi. Ciò significa: economia, crescita, più posti di lavoro e anche più opportunità per chi ha un progetto di vita di miglioramento di sé e del territorio. Io vorrei che non si esaurisca su questa iniziativa la spinta di cui ha bisogno l'Italia.
2018-12-06	PD	MalpezziSimonaFlavia	Signor Presidente, mi rivolgo al Ministro e al relatore perché non riusciamo a comprendere il parere contrario espresso su questo emendamento che riguarda il comparto scuola. Voi dite che per quanto riguarda i docenti e il personale educativo, tutto sarà demandato ad un provvedimento successivo. Vi dimenticate però - ed è quello che noi abbiamo cercato di ricordarvi con l'emendamento 2.30 - del personale tecnico-amministrativo che fa parte del comparto scuola. Vi chiediamo, quindi, che fine faranno questi dipendenti, a quale regime saranno sottoposti e se resteranno fuori dal regime che riguarda invece tutto il comparto scuola, come è necessario che sia. Ministro, mi rivolgo a lei e lo faccio con tutto il cuore, da dipendente della pubblica amministrazione, perché lei è uno dei miei Ministri di riferimento: che idea ha lei del personale della pubblica amministrazione? Io in quest'Aula ho sentito delle descrizioni, da parte di colleghi, che raffigurano dipendenti della pubblica amministrazione come fossero tutti dei fannulloni, dei lavativi, che meritano delle punizioni esemplari.
2018-12-10	PD	VerducciFrancesco	E vogliamo sapere se è confermato che la causa scatenante della strage è stato l'uso scellerato di uno spray urticante al peperoncino, come già avvenuto in piazza San Carlo a Torino, come in altri concerti, come stamattina in una scuola a Pavia. Questi spray urticanti sono delle vere e proprie armi e, in Italia, la loro diffusione è abnorme e pericolosa. Da quando è stato liberalizzato, sono centinaia i casi di violenza legati al suo uso. Eppure c'è questa enorme diffusione. Addirittura lo abbiamo trovato qualche settimana fa nelle edicole, in allegato a un giornale, «Libero». Devo dire che addirittura lo abbiamo trovato distribuito in iniziative politiche, come nel caso dei banchetti per il tesseramento della Lega, solo pochi giorni fa.
2018-12-11	LN	IwobiTonyChike	Dal futuro dei giovani dipende il futuro dell'Europa e, in particolare, del nostro Paese, che ha sofferto di più: occorre potenziare le politiche attive del lavoro e la formazione professionale per consentire un collegamento strategico tra scuola e imprese. Anche questa è una scommessa importante per l'Europa.
2018-12-20	FdI	IannoneAntonio	Non vengono mantenuti gli impegni nei confronti di una serie di categorie, come ad esempio - lo ribadisco - nei confronti dei precari della scuola, personale docente e non docente, ai quali in campagna elettorale era stato promesso lo smantellamento della buona scuola. Invece, dopo tanti provvedimenti, arriviamo alla legge di bilancio e continuano ad essere disattese quelle promesse.
2018-12-20	PD	VerducciFrancesco	Non è vero; che cosa dice? VERDUCCI (PD). Signori del Governo, parlamentari della maggioranza, per voi vale quanto hanno scritto le ragazze e i ragazzi del liceo Tasso di Roma in quello che è un vero atto di accusa contro il vostro Governo. In questi giorni di mobilitazione nelle scuole e nelle università hanno detto: non vogliamo condoni che significano criminalità; non vogliamo sussistenza che svilisce la nostra dignità; vogliamo solidarietà; vogliamo scuola pubblica; vogliamo lavoro. Hanno ragione e se vinceranno - e vinceranno - avrà vinto l'Italia. Noi faremo valere in questa Aula e nel Paese la nostra voce, a fianco di quella voce, per questo nostro Paese, che non permetteremo a nessuno di mortificare, come state facendo.
2018-12-21	FdI	NastriGaetano	Proviamo dunque a descrivere il testo, anzi, se mi permette signor Presidente, vorrei provare ad aggettivarlo: scialbo, inconcludente, annebbiato, strabico, inutile e, soprattutto, anche dannoso per il nostro Paese, e potrei usare anche altri aggettivi. La manovra è stata talmente variabile, in questi giorni e in queste settimane, che nella maggior parte dei casi è sembrata evanescente e soprattutto impercettibile. Dalla manovra di bilancio ci si aspetta anche una linea, una strada, una direzione, ma soprattutto una prospettiva, per invertire quello che è stato fino ad oggi un declino. Qual è la direzione indicata? Nessuno lo sa, tranne voi, e probabilmente non lo sanno neanche i vostri elettori. Non si è sicuramente mai vista una situazione del genere, non è mai esistita una manovra economica che in pratica scontenta tutti, dalle imprese alle famiglie, al mondo della scuola, a quello degli imprenditori, alle piccole medie e imprese, agli interventi per il Mezzogiorno. Non c'è un settore o un comparto della società civile o del mondo produttivo che esprima apprezzamenti per questa manovra economica, che ricordo è tutta finanziata con interventi di copertura a debito. Aggiungo che, anche per quanto riguarda l'ambiente, è stato fatto veramente poco. Tutto questo per non parlare delle ultime correzioni imposte, come dicevo prima, da Bruxelles, dopo il tira e molla e le tensioni durate giorni e settimane, annunciate all'ultimo secondo, poco prima dell'avvio della certa procedura di infrazione, dal premier Conte qui in Aula, ovvero della revisione della clausola di salvaguardia. Ma come? Avete così criticato - e aggiungo che lo avete fatto giustamente - per tutta la scorsa legislatura l'introduzione della clausola di salvaguardia che rappresenta una misura sicuramente da non perseguire. Credo quindi che la legge di bilancio al nostro esame sia lo specchio vero e reale dell'inesperienza politica di questo Governo, impostata - non dimentichiamolo - su due capisaldi: da una parte il reddito di cittadinanza e dall'altra parte la quota 100, che non determineranno alcun impatto positivo sull'economia del Paese e anzi aggraveranno le tensioni sociali. Noi pensavamo l'esatto contrario e avremmo anche appoggiato la manovra, soprattutto se avesse aiutato le imprese, se avesse creato più lavoro e diminuito le tasse; se insomma non fosse stata una manovra annacquata come quella in esame. Avremmo appoggiato una manovra in grado di dare alle piccole e medie imprese, che sono l'asse portante della nostra economia, di assumere, magari grazie a delle detassazioni. Tutto ciò non è assolutamente avvenuto e per questo motivo credo che questo braccio di ferro con l'Europa si sia risolto con un deprimente gioco dell'oca. A giudicare dalle reazioni soddisfatte e neanche troppo imbarazzate del Governo, è come se in questi ottantaquattro giorni non fosse successo nulla, come se durante il tempo trascorso tra la "notte del balcone" ed oggi, tra la festa dello sforamento in deficit, con tanto di pugni alzati e dita in segno di vittoria e l'attuale ingloriosa retromarcia della manovra, l'economia italiana avesse aspettato alla finestra, tranquilla, senza subire un contraccolpo per i mesi inutilmente persi. Quel che resta alla fine è solo il pesante fardello di un gioco dell'oca finito male, dal quale sono rimaste fuori tante fragili promesse di crescita quante roboanti minacce di cartapesta; fuori come un balcone, se vogliamo usare una metafora. Altro che «abbiamo sconfitto la povertà»; il rischio vero è che con la vostra manovra purtroppo ci saranno ancora più poveri domani, ma soprattutto dopodomani, quando gli effetti della manovra si faranno sentire in tutta la loro negatività. Evidentemente però il futuro del nostro Paese non interessa al Governo, cui importano forse solamente i sondaggi; saranno altri purtroppo, ci auguriamo nei prossimi mesi e non nei prossimi anni, a dover mettere le pezze a questo disastro che purtroppo, se va avanti così, è già sicuramente annunciato.
2018-12-21	LN	ArrigoniPaolo	Come promesso, supereremo la legge Fornero e introdurremo quota 100. Abbiamo investito tante risorse nella sanità e quasi 600 milioni di risorse aggiuntive nel sociale. La manovra contiene altresì tante misure per scuola, università e ricerca, nonché il fondo di 525 milioni, per tre anni, per ristorare i risparmiatori truffati.
2018-12-21	LN	BagnaiAlberto	Di questa prassi - va detto - il PD è stato negli ultimi anni, lo dico oggettivamente, autorevole interprete: «ce lo chiede l'Europa» o «ce lo chiedono i mercati» è stato il grido di battaglia che abbiamo sentito risuonare tante volte, mentre i nostri autorevoli e competenti interlocutori politici si scagliavano all'assalto dello Stato sociale, della scuola, della piccola e media impresa e delle istituzioni che costituivano e costituiscono la spina dorsale del Paese, sempre con il sostegno di un'Unione estera che per ovvi motivi non poteva più essere quella sovietica, ma - pur cambiando aggettivo - la subalternità non era cambiata.
2018-12-22	PD	MalpezziSimonaFlavia	Avete cancellato la formazione iniziale degli insegnanti, perché non vi interessa che siano preparati, ma vi interessa fare cassa. Così 12 milioni li avete messi da parte. D'altra parte cosa ha detto il ministro Bussetti? La scuola faccia con quello che ha. Ora metteteci la faccia di fronte a questa affermazione; andate nelle scuole a dire che devono farcela con quello che hanno.
2018-12-22	PD	MalpezziSimonaFlavia	Ma davvero avete il coraggio di dire che con l'assunzione di 2.000 docenti avete fatto il tempo pieno nelle scuole e avete risolto il problema? Fermo restando che con il decreto disoccupazione del vostro ministro Di Maio di insegnanti ne avete licenziati in tronco 5.000, il saldo è comunque negativo; su questo potete davvero mettere la spunta. Ne servirebbero 41.000 di docenti per fare il vero tempo pieno. Eppure, in campagna elettorale avevate parlato di investimenti per miliardi di euro sulla scuola: 15 miliardi, ve lo ricordate? Che credibilità avete? Su una manovra da 27 miliardi avete speso per la scuola 25 milioni.
2018-12-22	PD	MalpezziSimonaFlavia	Potevate ampliare la platea dei beneficiari della no tax area e abbassare le tasse universitarie: niente. Potevate investire ancora in Industria 4.0: tagliate. Potevate investire sulla formazione continua: niente. Potevate investire - lo avete detto in quest'Aula - sugli asili: niente, zero. Potevate aumentare i fondi alla ricerca di base: niente. Potevate investire sulle competenze per far fronte alla rivoluzione digitale: niente. Potevate investire sul collegamento scuola-lavoro: avete tagliato. Questo è il vostro cambiamento, quello dei tagli. Semplicemente chiaro: tagliate.
2018-12-22	PD	MalpezziSimonaFlavia	Vi faccio qualche esempio di quelli che mi stanno più a cuore, occupandomi da una vita di futuro, essendo un insegnante. Di futuro in questa manovra non c'è nulla, perché non avete previsto nulla per scuola, cultura, università, ricerca, innovazione digitale e formazione, anche se avete il coraggio di scrivere sulle veline di regime, che mandate in giro sui social, in cui siete fortissimi, che avete fatto il tempo pieno nelle scuole.
2018-12-22	PD	MalpezziSimonaFlavia	Voi non credete nel capitale umano dei nostri ragazzi, quelli che invece di mandare a lavorare volete tenere inchiodati ai sussidi o al divano, come ha detto Salvini. Dobbiamo invece - noi che ci crediamo - investire sulle nuove generazioni. Con voi niente di niente: di scuola, formazione e università. Nell'era del cambiamento si parla solo del presepe natalizio, dei compiti da non fare durante le vacanze, degli indegni regolamenti per escludere i bambini dalle mense scolastiche, delle telecamere fuori dai plessi o dei cani antidroga: bellissima visione che avete della scuola. Vi diciamo no, perché a voi dei giovani non interessa nulla. Voi, nel secondo Paese più vecchio al mondo, dove la disoccupazione giovanile è sempre troppo alta e dove i risultati degli apprendimenti certificano ritardi da colmare, non mettete un euro sul futuro dei giovani, ma fate ciò che di più triste potrà esserci: scommettere sul loro fallimento per poi dargli chiaramente 83 euro di reddito di cittadinanza. Bravi! Complimenti!
2018-12-22	PD	MarcucciAndrea	E poi c'è questa manovra. Questa manovra disastrosa, pericolosa per il futuro del nostro Paese, sulla quale continuate a raccontare in maniera metodica, continuativa, con grande determinazione, molte bugie. Ci sono le imprese che faticano e voi che aumentate le tasse. Ci sono le esigenze della macchina pubblica e voi che bloccate il turnover. C'è la cultura, la scuola, l'università, la ricerca, che voi penalizzate con grande forza e determinazione. Non sarà un caso.
2018-12-22	PD	MarcucciAndrea	Vede, signor Presidente, lo abbiamo studiato tutti a scuola: ci sono delle regole nella democrazia. Non possiamo e non dobbiamo accettare che l'Esecutivo, con il proprio Ministro per i rapporti con il Parlamento, venga a dettare la linea in Commissione. Non possiamo accettare che il Governo svolga anche la funzione del Senato, del legislativo.
2018-12-22	PD	StefanoDario	Solo oggi, agli esiti di una discussione finta e di un teatrino, di scuola casaliniana, architettato solo per nascondere la verità e i numeri dettati dai burocrati di Bruxelles (quei burocrati così tanto bistrattati in campagna elettorale), prende luce un provvedimento rabberciato, che necessita di essere approvato dalla due Camere in una manciata di giorni e che è pieno zeppo di strafalcioni. Penso alle vicende degli NCC e del demanio, che regaleranno all'Italia solo altre procedure di infrazione, che costeranno altri soldi agli italiani e non risolveranno le aspettative che colpevolmente avete alimentato.
